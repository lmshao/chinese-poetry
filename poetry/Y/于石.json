[
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "山中  其一",
        "preface": "",
        "paragraphs": [
            "我家万山中，日日采樵去。",
            "扪萝上层巅，苔滑不留履。",
            "落日负樵归，云深失归路。",
            "谁家犬吠声，声在云深处。"
        ],
        "notes": "",
        "id": "3a3be6d91bb56a701c923619aa16a2dc"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "山中  其二",
        "preface": "",
        "paragraphs": [
            "偶因抱瓮出，夜汲涧底泉。",
            "荡摇水中月，水定光复圆。",
            "问水水不语，问月月不言。",
            "倚树一长啸，万壑松风寒。"
        ],
        "notes": "",
        "id": "de551619c662560b569649a35c505106"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "拟古",
        "preface": "",
        "paragraphs": [
            "君心如柳枝，春尽絮狂飞。",
            "妾心如古木，不受春风吹。",
            "古木宁槁死，可伐不可移。",
            "风絮飞不已，飘零将安归。"
        ],
        "notes": "",
        "id": "ce2f598259c33e6f2991f2a90eea8ed7"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "晚步",
        "preface": "",
        "paragraphs": [
            "径狭不容车，溪浅不容钓。",
            "平芜淡云烟，独鸟下残照。",
            "见山孑无言，倚树忽长啸。",
            "徘徊澹忘归，空林明远烧。"
        ],
        "notes": "",
        "id": "9b83617933d65dd41100654d8ba729be"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "有客",
        "preface": "",
        "paragraphs": [
            "有客叩我门，动色谈公侯。",
            "权门热于火，富贵可力求。",
            "我性不谐俗，素拙生计谋。",
            "苟求未必得，徒为君子羞。",
            "拂衣起谢客，夷然卧林丘。"
        ],
        "notes": "",
        "id": "ed959f573c46620c77c99e5da7e0c70b"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "和渊明诗",
        "preface": "",
        "paragraphs": [
            "林屋本深寂，而多禽鸟喧。",
            "一静制群动，何必更幽偏。",
            "西风扫脱叶，见此林杪山。",
            "朝看孤云出，暮看孤云还。",
            "云飞亦何心，相对两忘言。"
        ],
        "notes": "",
        "id": "b15aaf0fac578f9e41ccaf587c5c4640"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "宿栖真院分韵得独字",
        "preface": "",
        "paragraphs": [
            "空翠冷滴衣，石藓滑吾足。",
            "偶随白云去，栖此林下屋。",
            "楼影挂斜阳，钟声出深竹。",
            "山僧老面壁，谁与伴幽独。",
            "分我云半间，欹枕听飞瀑。"
        ],
        "notes": "",
        "id": "4a324a1f0a92853228a6f659573e1d3f"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "寄意",
        "preface": "",
        "paragraphs": [
            "妾家有明镜，百炼方能成。",
            "宝匣玉为台，持以奉良人。",
            "自恃妾貌妍，懒拂镜上尘。",
            "妾貌未及衰，妾镜先已昏。",
            "貌衰不再少，镜昏能再明。",
            "为君一磨拭，烱烱光如新。",
            "徒能照妾貌，安能照妾心。"
        ],
        "notes": "",
        "id": "eb4df2bc487abbfb27394467564e6c97"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "述怀",
        "preface": "",
        "paragraphs": [
            "孔明卧隆中，世事若不闻。",
            "草庐两三策，大义固已明。",
            "陶潜晋处士，束带耻屈身。",
            "浩然归去来，把酒惟长吟。",
            "潜鱼游深渊，好鸟鸣高林。",
            "是以古君子，出处各有心。"
        ],
        "notes": "",
        "id": "55428988da28a9fbad7e10007d1d8c8e"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "庭前有松树",
        "preface": "",
        "paragraphs": [
            "庭前有松树，百尺盘虬龙。",
            "材大不适用，偃蹇霜雪中。",
            "五陵年少儿，种花不种松。",
            "寄言傲霜雪，何似媚春风。",
            "松有千岁根，花无十日红。",
            "众人逐时好，君子惟固穷。"
        ],
        "notes": "",
        "id": "f2e91daf0cac05bd102ab519f757bc7c"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "探梅分韵得香字",
        "preface": "",
        "paragraphs": [
            "绝壁两屦云，荒村半桥霜。",
            "孤往欲何之，林下幽径长。",
            "寒梅在何许，临风几徜徉。",
            "谁家断篱外，一枝寄林塘。",
            "水静不摇影，竹深难护香。",
            "无言独倚树，山空月荒凉。"
        ],
        "notes": "",
        "id": "a163d823ed0c988bfe60d95640ef0211"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "所怀寄何寺簿",
        "preface": "",
        "paragraphs": [
            "斜日明远树，落叶走空阶。",
            "闭门寂无事，心澹境自佳。",
            "美人期不来，此乐谁与偕。",
            "岂无南飞雁，可以寄所怀。",
            "所怀不可寄，孤云渺天涯。"
        ],
        "notes": "",
        "id": "3c985577924a713a86191e5285e4eea5"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "蝉",
        "preface": "",
        "paragraphs": [
            "斜阳挂庭树，有蝉鸣树颠。",
            "无端聒人耳，惊我闲窗眠。",
            "吾观动物中，至清莫如蝉。",
            "翩然蜕污浊，饱餐风露寒。",
            "此外一无求，何苦浪喧喧。",
            "口给祇屡憎，不如且忘言。"
        ],
        "notes": "",
        "id": "3682e453f56be9bdf66ad766cf0fc0cc"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "拟古",
        "preface": "",
        "paragraphs": [
            "东篱有佳菊，埋没野草傍。",
            "草蔓日以滋，菊苗日以荒。",
            "生意几欲息，菊短草何长。",
            "深秋严霜下，百草不复芳。",
            "采采东篱花，澹然发幽香。",
            "万物各有时，盛衰固其常。",
            "荣华不足恃，穷困果何伤。"
        ],
        "notes": "",
        "id": "3ff96acc6d86a04ac3896a4801dece9b"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "送赵宰之上虞  其一",
        "preface": "",
        "paragraphs": [
            "百里子男邦，职任非不厚。",
            "治民如牧羊，扰之则惊走。",
            "睠兹上虞邑，江海环左右。",
            "萧萧北风寒，怒涛声撼吼。",
            "元亮已赋归，世事付杯酒。",
            "宗子古维城，此行应不苟。",
            "茧丝与保障，二者孰先后。",
            "勉旃重勉旃，毋袖经纶手。"
        ],
        "notes": "",
        "id": "d06836da2e6f05859ea808bbacbcfdf8"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "送赵宰之上虞  其二",
        "preface": "",
        "paragraphs": [
            "吾闻句践国，昔有鸱夷子。",
            "沼吴收隽功，扁舟五湖里。",
            "又闻越东山，安石真奇士。",
            "一局别墅棋，失笑屐折齿。",
            "缅怀百世风，可以肃顽鄙。",
            "峨峨禹穴山，滔滔浙江水。",
            "山川今犹昔，宁无安与蠡。",
            "为我谢二公，幸为苍生起。"
        ],
        "notes": "",
        "id": "ca11dd7532fa1d105aa6db4ce2c18604"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "感兴  其一",
        "preface": "",
        "paragraphs": [
            "愚公欲移山，精卫欲填海。",
            "嗟乎智力穷，山海元不改。",
            "春秋更战国，仁义日荒怠。",
            "近趋管晏功，远受仪秦诒。",
            "杨墨骋邪说，申韩祸无罪。",
            "孔孟生其间，迂阔谁复采。",
            "群嚣竞纷纭，智力几百倍。",
            "山崩海可竭，吾道固长在。"
        ],
        "notes": "",
        "id": "e771d2b24df379447a6f86e01c234402"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "感兴  其二",
        "preface": "",
        "paragraphs": [
            "游鱼闻饵香，宁悟钩入口。",
            "不忍一朝饥，竟落渔人手。",
            "捕雉必以媒，相呼欣得偶。",
            "失身罗网中，乃为媒所诱。",
            "嗟哉二物微，智不料其后。",
            "飞潜一失所，虽悔复何咎。",
            "矧为物之灵，而不慎所守。",
            "饥渴能害心，交游多卖友。"
        ],
        "notes": "",
        "id": "4b868d941bcd05119aaac0acb09d0b00"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵秉国种菊",
        "preface": "",
        "paragraphs": [
            "渊明令彭泽，自谓归来好。",
            "外物一无累，刚被菊花恼。",
            "东篱兴悠然，一醉舒怀抱。",
            "陶没已千载，爱菊人何少。",
            "谁能轻富贵，高蹈一世表。",
            "种菊学渊明，此意何矫矫。",
            "栽培春雨中，不待秋风老。",
            "南山无古今，世事何时了。",
            "先生笑不言，杜门方却扫。"
        ],
        "notes": "",
        "id": "a5fe4014b1a612f9022a79628bf59972"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "赠张君玉",
        "preface": "",
        "paragraphs": [
            "闭门十日雨，萧然抱孤琴。",
            "之子从何来，踏雨叩我门。",
            "对床话达晓，山窗耿青灯。",
            "挽衣不可留，何以赠子行。",
            "问子此何时，瞇目凄黄尘。",
            "四海非不宽，可语今几人。",
            "潇潇风雨中，奔走欲何营。",
            "愿子重自爱，堂有白髪亲。"
        ],
        "notes": "",
        "id": "4c055b480afe385cdf0ea19d9d6d7917"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "八月十四夜对月",
        "preface": "",
        "paragraphs": [
            "好风从西来，浮云忽中披。",
            "片月耿层空，清气入诗脾。",
            "皎皎万里光，谁言一分亏。",
            "亏者盈之渐，乘除迭相推。",
            "既圆终复缺，何如未圆时。",
            "过满易招损，极盛必有衰。",
            "人事无不然，一笑姑置之。",
            "愿我尊有酒，何喜亦何悲。",
            "颓然就一醉，月落吾不知。"
        ],
        "notes": "",
        "id": "674b0e56461fa5de4bfb7709ca64f82b"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "山中何所有",
        "preface": "",
        "paragraphs": [
            "山中何所有，古松与清泉。",
            "一泓涵素月，千尺摇苍烟。",
            "我生乏世用，乐此山林闲。",
            "临流或倚树，物我两悠然。",
            "慎勿作梁栋，斧斤斵其天。",
            "慎勿入江海，汹涌生波澜。",
            "流荡易忘返，正直难自全。",
            "我欲叩其理，水去松无言。"
        ],
        "notes": "",
        "id": "c4b308befa2de171ba64e5fe4342f0e6"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "感兴  其一",
        "preface": "",
        "paragraphs": [
            "吴起为鲁将，杀妻殊不仁。",
            "乐羊伐中山，食子太无情。",
            "功名苟为重，骨肉无乃轻。",
            "以此谋富贵，何如甘贱贫。",
            "沛丰三尺剑，抵掌收楚秦。",
            "未央玉巵寿，以功骄父兄。",
            "惜哉一杯酒，终愧一杯羹。"
        ],
        "notes": "",
        "id": "92634233b57728e96fd279673f43d12e"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "感兴  其二",
        "preface": "",
        "paragraphs": [
            "晋人杀鸣犊，孔子不渡河。",
            "河之水洋洋，临流一长歌。",
            "岂无舟与楫，所惧蛟与鼍。",
            "蛟鼍任险怪，不度如我何。",
            "黄鹄一远举，奚忧婴网罗。"
        ],
        "notes": "",
        "id": "1ec15fa81cd1d0f9742e05aedb245b6c"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "感兴  其三",
        "preface": "",
        "paragraphs": [
            "卫人将授甲，鹤有乘轩宠。",
            "爱人不如禽，士固不为用。",
            "唐人竞朝梁，怒杀孙供奉。",
            "兽犹知有君，人胡不愧悚。"
        ],
        "notes": "",
        "id": "d7545d15edc5b4fddd60462c658125bd"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "感兴  其四",
        "preface": "",
        "paragraphs": [
            "鹰犬饱粱肉，饥人厌粥糜。",
            "墙屋被文绣，民有号寒儿。",
            "禽兽食人食，土木衣人衣。",
            "俗偷或过侈，民穷易为非。",
            "君子固有守，岂若世所为。",
            "富贵苟可得，贫贱终莫移。"
        ],
        "notes": "",
        "id": "f97a99628fcdc1a3e82be9c14f0ad66d"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "感兴  其五",
        "preface": "",
        "paragraphs": [
            "群栖平沙雁，有警奴辄鸣。",
            "鸣多谓奴妄，哀嗷堕弓矰。",
            "甡甡中林鹿，以媒诱其群。",
            "相呼入网罟，鹿死媒独生。",
            "骨肉不相信，效忠况他人。",
            "轻言托心腹，卖友终不仁。",
            "君子能审友，四海皆弟兄。"
        ],
        "notes": "",
        "id": "c52a902aadd25720cd50d6e50338dd81"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "有所思",
        "preface": "",
        "paragraphs": [
            "君在南山南，水阔云漫漫。",
            "我在北山北，木落天地宽。",
            "所思不可见，孤峰碧巑岏。",
            "片云遥相望，脉脉一水间。",
            "水流渺何许，抚松独盘桓。",
            "人生有离合，把酒欲问天。",
            "何以寄所思，取琴倚风弹。",
            "一弹不成调，再弹谁与言。",
            "抱琴耿无寐，月落空山寒。"
        ],
        "notes": "",
        "id": "32adff7d8b5f478989624b500b2e1b1f"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "杜少陵赠卫八处士韵别秉国",
        "preface": "",
        "paragraphs": [
            "昔君坐谈诗，古音振宫商。",
            "昔我起舞剑，三尺星斗光。",
            "我剑何慷慨，君诗何老苍。",
            "感此一笑叹，徒成九回肠。",
            "久别忽想见，岁月惊惶惶。",
            "岂无平生友，对面险太行。",
            "知心今几人，况复天一方。",
            "安得飞霞佩，共挹天瓢浆。",
            "道义有真乐，何必甘膏粱。",
            "临行劝我酒，我饮不尽觞。",
            "一饮情易阑，再饮情更长。",
            "斜阳重回首，烟水空苍茫。"
        ],
        "notes": "",
        "id": "fc37bc053b6b86ca676d8dc263362f44"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "示衢子",
        "preface": "",
        "paragraphs": [
            "我学三十年，巧不能胜拙。",
            "汝年今弱冠，慎勿虚岁月。",
            "何必千里师，而后可受业。",
            "何必万卷书，而后称博洽。",
            "读书贵有用，岂徒资笔舌。",
            "立身一弗谨，万事皆瓦裂。",
            "蔬肉同一饱，自可甘薇蕨。",
            "布帛同一煖，何必轻裋褐。",
            "贫贱士之常，纷华安足悦。",
            "晴窗明几砚，夜灯耿风雪。",
            "汝今其勉旃，经史须涉猎。",
            "顾我何足学，当学古贤哲。"
        ],
        "notes": "",
        "id": "c5b2a9bed1ee7829f9934fea38dc78de"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "戊子元夕大雪",
        "preface": "",
        "paragraphs": [
            "去年逢元夕，交光灯与月。",
            "今年逢元夕，交光灯与雪。",
            "有月已甚奇，一雪更奇绝。",
            "灿烂星斗光，晃耀琼瑶阙。",
            "纷纷竞儿嬉，笙歌声不歇。",
            "年来独衰懒，颇亦厌喧杂。",
            "呼儿早闭门，拥炉烧落叶。",
            "雪月两不知，孤灯任明灭。"
        ],
        "notes": "",
        "id": "124bb026ae31f2ea83a17ee40083dd56"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次张嘉父闲居",
        "preface": "",
        "paragraphs": [
            "有诗可以吟，何必拟李陵。",
            "有酒可以酌，何必慕伯伦。",
            "自吟复自酌，一笑睨白云。",
            "卷舒见吾道，聚散亦世情。",
            "老我一茅屋，萧萧山下村。",
            "种瓜有余地，吾亦安吾贫。",
            "兴来即杖屦，孤往无与朋。",
            "晨出未启户，暮归或扣门。",
            "翛然脱尘鞅，无怀与大庭。",
            "所以轩冕贵，不移丘壑心。",
            "此意谁独识，千载一渊明。",
            "渊明不复作，视此壁上琴。"
        ],
        "notes": "",
        "id": "f4ff50f7ef12bf23ce27a9ea42c4e723"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "伯劳",
        "preface": "",
        "paragraphs": [
            "呜呼有生初，蠢蠢不知几。",
            "血气均有欲，扰扰靡穷已。",
            "伯益烈山泽，庭氏挟弓矢。",
            "驱除或未尽，遗类复纷靡。",
            "岂惟枭鸟恶，亦有伯劳氏。",
            "琐琐至微物，凶悖乃如此。",
            "不思天壤间，万物虽异类。",
            "子之于父母，恩爱均一理。",
            "卵翼哺尔成，胡为遽忘义。",
            "昔闻乌反哺，羔羊能跪乳。",
            "蜂蚁识君臣，豺狼知父子。",
            "寄语当世人，为此勿为彼。"
        ],
        "notes": "",
        "id": "f5d6e8e3d7a3c327e297cd90a3258ba8"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "鹊鸦行",
        "preface": "",
        "paragraphs": [
            "世以鹊为吉，人多喜其鸣。",
            "世以鸦为凶，鸣多人辄嗔。",
            "吉凶一以定，嗔喜此焉分。",
            "相彼新罗鹞，于何分爱憎。",
            "群鸦竞喧集，有耳若不闻。",
            "一鹊不相容，搏击以为能。",
            "不知鹊可喜，甘与鸦为群。",
            "妒善复党恶，鸷悍徒不仁。",
            "石显怙权宠，望之不容身。",
            "林甫擅柄用，何有乎九龄。",
            "宁为望之辱，不作石显荣。",
            "宁为九龄死，不作林甫生。",
            "邪正苟倒置，是非竟难陈。",
            "人事无不然，何独此微禽。"
        ],
        "notes": "",
        "id": "f1ed504f5b0db62f2ab0ab0aa4562820"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "故家有乔木",
        "preface": "",
        "paragraphs": [
            "故家有乔木，众鸟巢其枝。",
            "纷然各卵育，自啄还自飞。",
            "谁欤恣残忍，缘木登其危。",
            "毁室取尔子，杀戮轻如嬉。",
            "漂摇风雨中，巢破不复支。",
            "破者尚可完，死者终无归。",
            "自谓翔后集，今乃失所依。",
            "胡不舍之去，远择高林栖。",
            "主人不我爱，舍此复何之。",
            "哀哀鸣向天，路远天不知。",
            "吾闻重太息，事莫大于斯。",
            "弱肉强之食，扰扰今何时。",
            "人生且未保，尔死谁复悲。",
            "寄言民父母，赤子方流离。"
        ],
        "notes": "",
        "id": "9b55eb41ce1d97b106af5af68858b4fe"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "邻叟言",
        "preface": "",
        "paragraphs": [
            "客行归故乡，依依一邻叟。",
            "把酒向我言，重叹生不偶。",
            "大男年二十，前年方娶妇。",
            "府帖点乡兵，井邑备攻守。",
            "万骑声撼天，战骨今欲朽。",
            "小男年十三，娇痴犹恋母。",
            "所恃惟此儿，未忍辄笞殴。",
            "垂白力耕耘，一饭仅充口。",
            "东邻数十家，兵火十无九。",
            "西邻破茅屋，萧然一无有。",
            "悍吏猛索租，摧剥及鸡狗。",
            "嗟子行四方，颇亦闻此否。",
            "偶述邻里情，勿讶言语丑。",
            "老妇洗瓦盆，呼儿进畦韭。",
            "愿子姑暂留，为我进杯酒。"
        ],
        "notes": "",
        "id": "210ef3c240c65eb748882b214f60a96f"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "母子别",
        "preface": "",
        "paragraphs": [
            "客游严陵道，中路哭者谁。",
            "哀哀母子别，云是夫弃妻。",
            "百年结欢爱，一旦生别离。",
            "妾去何足怜，怜此乳下儿。",
            "哌哌未能语，弃去良可悲。",
            "儿啼苦恋母，母闻转悲凄。",
            "欲语别离苦，孩提尔何知。",
            "徒能抚汝顶，相顾空泪垂。",
            "夫妇义已绝，母子恩亦亏。",
            "尔饥谁与哺，尔寒谁与衣。",
            "明年尔学行，谁与相提携。",
            "人言无母怜，有父尚可依。",
            "尔父忍弃我，弃汝将如遗。",
            "去去两相失，相见未有期。",
            "娟娟秀眉目，梦寐或见之。",
            "夜静涧声咽，犹似闻儿啼。"
        ],
        "notes": "",
        "id": "d903f490d5e4ddb7f975b2e8f827af0f"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "丁亥冬大雪",
        "preface": "",
        "paragraphs": [
            "顽云拨不开，阴风挟严威。",
            "大雪止复作，细民已嘘嚱。",
            "人言丰年瑞，可乐胡反悲。",
            "频年岂无雪，雪少寒不知。",
            "谁为御寒计，茅屋曝晴曦。",
            "今年雪大作，始信贫无衣。",
            "地炉燎湿薪，僵坐缩如龟。",
            "年丰固可乐，一饱远莫期。",
            "但忧今日寒，未虑明年饥。",
            "岂知纨绔子，重裘拥柔肌。",
            "绣阁蔼春风，金帐环蛾眉。",
            "惟恨雪不多，低唱饮羔儿。",
            "且尽一己欢，宁为尔民思。",
            "尔民毋自苦，会有年丰时。",
            "鸡豚燕同社，玉粒香浮炊。",
            "一饱有余乐，八珍亦奚为。",
            "寄语纨绔子，此意知不知。"
        ],
        "notes": "",
        "id": "355ace0291a4a0481a680c3a5f80788a"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "路傍女",
        "preface": "",
        "paragraphs": [
            "路傍谁家女，踌躇不能去。",
            "自言妾小时，家本樵川住。",
            "十五嫁良人，长年秉机杼。",
            "辛勤奉舅姑，足不越庭户。",
            "去年秋枣红，边人健如虎。",
            "移家入深林，自谓百无虑。",
            "空山鸣剑戟，失色骇相顾。",
            "星散各偷生，不幸适相遇。",
            "妾身如风花，飘零委尘土。",
            "妾命如蜉蝣，焉能保朝暮。",
            "一死恨不蚤，空为年少误。",
            "去去忽相失，零落在中路。",
            "妾有乳下儿，咿哑方学语。",
            "四海尚干戈，安知尔生死。",
            "回首望天涯，家山在何处。",
            "妾命负所天，顾影惟自怜。",
            "自怜轻失节，天下何独妾。"
        ],
        "notes": "",
        "id": "477e3a81dc3018a9b9a2cac713d7a321"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "七月七日",
        "preface": "",
        "paragraphs": [
            "西风扫残暑，微月澹新秋。",
            "相传织女星，今夕嫁牵牛。",
            "翩翩联鹊桥，亭亭拥龙辀。",
            "多少乞巧人，笑语穿针缕。",
            "吾尝夜观象，细与推其由。",
            "惟有五纬星，顺逆有去留。",
            "经星二十八，历历如缀旒。",
            "万古俨不动，分列十二州。",
            "其余众常星，烂然满空浮。",
            "休咎必有证，君德修不修。",
            "胡独牛与女，不与众星侔。",
            "乃知尘世人，配偶相绸缪。",
            "少陵号诗史，万象穷冥搜。",
            "亦云年年渡，秋期何用愁。",
            "彼哉柳河东，抱拙不自谋。",
            "旁趋事曲折，窃效儿女求。",
            "谁与倡邪说，诞谩不复收。",
            "淫亵转相袭，寖使其辞浮。",
            "仙槎倘可乘，我欲凌空游。",
            "再拜二星灵，一洗千古羞。",
            "天高不可问，河汉空西流。"
        ],
        "notes": "",
        "id": "d67bc893d83ee37ee5f6e94789fadb49"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "访叶灵渊",
        "preface": "",
        "paragraphs": [
            "细路如蛇盘，山根复山巅。",
            "振衣上千仞，顿觉天地宽。",
            "四山朗开豁，斜阳淡平川。",
            "溪浅不可舟，桥断衣可搴。",
            "依依桑柘村，翳翳井里烟。",
            "老翁古柳枢，扶杖白垂肩。",
            "问途入深巷，蒲柳隠败垣。",
            "忽得幽人居，一室静且安。",
            "中有插架书，外有负郭田。",
            "种秫可酿酒，枕书时醉眠。",
            "自言居家好，笑我行路难。",
            "欲分清溪尾，著我屋数椽。",
            "踏月两相过，亦足陶情欢。",
            "子虽爱我厚，我亦愧子言。",
            "天涯倦游客，岂不怀故山。",
            "抱薪煮白石，岸巾曝晴簷。",
            "兴来或杖履，松阴弄潺湲。",
            "如此岂不乐，胡为复盘桓。",
            "泠然御风去，月暮孤云寒。"
        ],
        "notes": "",
        "id": "688816cac5cb2d09539bfb04d70c8823"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵吕芳卿春游",
        "preface": "",
        "paragraphs": [
            "春光美于酒，我得醉其淳。",
            "春情浩于海，我得涉其滨。",
            "人生贵适意，何须苦悲颦。",
            "轩轩远游志，恨不穷入垠。",
            "流连虑忘返，岂徒玩芳新。",
            "游子多愒日，志士惟竞辰。",
            "二者孰得失，谁能究其因。",
            "俯仰天壤间，何轻用此身。",
            "骄惰由放逸，美好出艰辛。",
            "此日何足惜，我思古之人。"
        ],
        "notes": "",
        "id": "26dadcd8e659edfd36d37ab06b265bbb"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "呼儿",
        "preface": "",
        "paragraphs": [
            "涧深飞瀑寒，云破断崖碧。",
            "呼儿入深林，扫此松下石。",
            "澹然忘世故，一枕聊自适。",
            "梦断山月高，孤猨啸青壁。"
        ],
        "notes": "",
        "id": "c948e64388b9564d8ac36f1e6fbc47a2"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "邻叟招饮",
        "preface": "",
        "paragraphs": [
            "灯火隔篱落，呼儿掩柴门。",
            "邻叟挽我衣，笑指老瓦盆。",
            "酒尽意未已，语杂情更真。",
            "嗟嗟行路难，劝我归与邻。",
            "团𪢮一家乐，亦足娱其亲。",
            "低头愧叟言，未语面辄頳。",
            "父昔教我书，意在为荣亲。",
            "十岁始知学，二十能为文。",
            "三十将远游，海波忽扬尘。",
            "年今几半百，亲老安可云。",
            "岁时一杯酒，父子祖与孙。",
            "客多在家少，暂聚还复分。",
            "曾不如尔乐，欢然力耕耘。",
            "父醉儿解扶，翁归妪相迎。",
            "十日九在家，笑语蔼生春。",
            "我无田可归，岂无山可耕。",
            "我无秫可酿，岂无泉可烹。",
            "幸及亲未衰，菽水或可营。",
            "无愧邻叟言，乃不愧予心。"
        ],
        "notes": "",
        "id": "7953ff7944bf16b532397aec8c4da930"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "我从山中游",
        "preface": "",
        "paragraphs": [
            "我从山中游，归来林壑暝。",
            "涧水冻不流，月出四山静。",
            "柴扉不敢敲，恐惊孤鹤醒。",
            "徘徊踏明月，倚杖看松影。"
        ],
        "notes": "",
        "id": "d3ebb0add03bcb07ea67e2f9f5d49723"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵郑德彝拟古集句",
        "preface": "",
        "paragraphs": [
            "明月照高楼，永夜不阖扉。",
            "盈盈楼上女，耿耿如相依。",
            "岁月忽已晚，草木变芬菲。",
            "扳条折其荣，风流付枕帏。",
            "蹇修时不存，悠悠谁与归。",
            "仰视浮云驰，俯见月在衣。",
            "置书怀袖中，有约吾敢违。",
            "愿寄双飞燕，为我西北飞。"
        ],
        "notes": "",
        "id": "65e7e7ee1b29d31bdb1cfbb26521e812"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵子益秋怀集句",
        "preface": "",
        "paragraphs": [
            "春草秋更绿，能得几时好。",
            "人生非金石，坐愁红颜老。",
            "振衣千仞冈，木落雁飞早。",
            "无营地转幽，遂动自纷扰。",
            "时哉不我与，全身以为宝。",
            "不是傲当时，用拙存吾道。"
        ],
        "notes": "",
        "id": "d4f3cee3462e53a8f7076669264f1dc1"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵刘和德赋渊明",
        "preface": "",
        "paragraphs": [
            "士之生斯世，身穷志弥笃。",
            "不惟气浩然，亦是敦薄俗。",
            "渊明晋高士，志岂在微禄。",
            "不以进为荣，不以退为辱。",
            "云出鸟倦还，吾亦从吾欲。",
            "南山岂无豆，东篱亦有菊。",
            "日与田父游，气象和而肃。",
            "一枕北窗风，红尘任奔逐。",
            "起视天壤间，四海空两目。",
            "但愿樽有酒，宁顾瓶无粟。"
        ],
        "notes": "",
        "id": "2a8fa08caa22893cfa6e01bbc40e689c"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "再游石壁寺",
        "preface": "",
        "paragraphs": [
            "曾为石壁游，更借僧房宿。",
            "楼阁倚林腰，溪山醒尘目。",
            "敲门寻旧僧，清响应林谷。",
            "老僧不厌客，分我云半屋。",
            "禅月岂后身，尚余诗满腹。",
            "疑我亦荀鹤，再与赋汉牧。",
            "汲井昼煮茶，洗钵夜分粥。",
            "山空人语寂，邀我入深竹。",
            "独抱无弦琴，不唱浮生曲。",
            "月树影参差，风鸣声断续。",
            "翛然出尘表，身世转幽独。",
            "明朝出山去，无言笑相瞩。",
            "江上石牛眠，秋草为谁绿。"
        ],
        "notes": "",
        "id": "a2923ebdc6d50711dfb135b3d5e4b4b8"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "小石塘源",
        "preface": "",
        "paragraphs": [
            "万山鬰回合，群木尤老苍。",
            "细路百盘折，崎岖陟羊肠。",
            "凉阴覆峭壁，萦回涧流长。",
            "绿萝下百尺，笑挹清泉香。",
            "甘寒试一潄，齿颊凝冰霜。",
            "拂石坐未去，樵叟来我傍。",
            "云此涧中水，其源来浦阳。",
            "浦阳婺属邑，亦我父母邦。",
            "欲我饮此水，而不忘故乡。",
            "叟言起予意，振衣欲飞扬。",
            "便将随水源，径度千仞冈。",
            "叟前挽我衣，迟留且勿忙。",
            "吾家隔前坡，林居愧荒凉。",
            "寒醅旋可压，为子炊黄粱。",
            "微径行荦确，柴门隠松篁。",
            "推户拂尘席，延我入中堂。",
            "呼儿出长揖，阔步何蹡踉。",
            "问我从何来，惊顾走欲僵。",
            "屡呼不复出，自起致茶汤。",
            "坐不分宾主，高谈到羲皇。",
            "炊烟淡茅屋，劝我饮尽觞。",
            "葫芦烂鹅鸭，盘饤罗芥姜。",
            "一饱共酣寝，此乐殊未央。",
            "摄衣起谢叟，听我歌慨慷。",
            "风埃暗宇县，干戈几抢攘。",
            "朽骨缠蔓草，呻吟卧残创。",
            "荒丘奔狐兔，断础悲蛩螀。",
            "奔逃不相顾，流离各凄伤。",
            "十年未返业，几人失耕桑。",
            "而此源中民，熙然独徜徉。",
            "数家联聚落，茅茨带林塘。",
            "笑语声相闻，隔篱灯火光。",
            "翁妪各垂白，童稚纷成行。",
            "嫁女必近邻，生男不行商。",
            "死徙无出境，耕织各有常。",
            "地罏老瓦盆，竹几素木床。",
            "俗淳器亦古，岂识时世妆。",
            "瓜瓠满篱落，麻苎翳门墙。",
            "缺窦出鸡犬，平坡散牛羊。",
            "豚蹄一盂酒，神休答丰禳。",
            "村讴杂社鼓，醉舞衣淋浪。",
            "昼无悍吏恐，夜无群盗狂。",
            "生者遂所养，死者得所藏。",
            "其乐有如此，宜与世相忘。",
            "叟前重致词，为子言其详。",
            "使我居华屋，绮疏交洞房。",
            "使我服鲜丽，翠襦绣罗裳。",
            "食必具水陆，饮必酣琼浆。",
            "出则盛车骑，锦鞯紫游缰。",
            "归则拥歌吹，粉黛环姬姜。",
            "贵封侯万户，富储粟千仓。",
            "如此岂不乐，患至难豫防。",
            "利者祸之的，何地非战场。",
            "况有吏椎剥，宁免盗陆梁。",
            "安贫即乐土，多财必遗殃。",
            "人生守常分，世事胡可量。",
            "我闻重叹息，临风几徬徨。",
            "林霏掩苍翠，回首路杳茫。",
            "远山衔落日，惨惨尘沙黄。",
            "因思桃源中，人多寿而康。",
            "山深事简寡，居安俗淳良。",
            "不与外人接，别在天一方。",
            "儿孙自生长，古今任兴亡。",
            "世以为神仙，此说诚荒唐。",
            "平生志远游，恨不穷八荒。",
            "去家百里近，绝境见未尝。",
            "邈与桃源居，异世遥相望。",
            "安知千载下，以我非渔郎。",
            "独恨无桃花，夹岸摇红芳。",
            "花落春水涨，一苇或可航。"
        ],
        "notes": "",
        "id": "99d08b3b103e761210beeb90892ef1bf"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "紫薇翁歌",
        "preface": "",
        "paragraphs": [
            "一掬之泉，可湘可沿。",
            "一拳之石，可潄可眠。",
            "其动也以天。",
            "万壑之风，不琴而弦。",
            "两山之云，不炉而烟。",
            "其静也以天。",
            "前钟后鼎，左瓢右箪。",
            "何荣何辱，孰愚孰贤，先生笑而不言。"
        ],
        "notes": "",
        "id": "fbf56b4889a13751d7b962062e1e67d7"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "野田黄雀行",
        "preface": "",
        "paragraphs": [
            "鸣不择上林，栖不依华屋。",
            "雄飞各呼雌，翩翩自相逐。",
            "渴饮野田水，饥啄野田粟。",
            "一饮一啄能几何，慎勿远飞投网罗。",
            "君不见金笼老鹦鹉，向人空作闲言语。"
        ],
        "notes": "",
        "id": "6bb003af674de2c7251d535cda908cef"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "美人一章寄徐秉国",
        "preface": "",
        "paragraphs": [
            "有美人兮天一方，弭绛节兮撷琼芳。",
            "瑶环瑜珥锵琳琅，修竹萧萧翠袖长。",
            "芝宫芙馆椒为堂，青琐窗户白玉床。",
            "一笑满酌天瓢浆，簸弄骊龙明月光。",
            "欲往从之路茫茫，爱而不见空彷徨。",
            "安得骑麟鞭凤凰，飞霞翩翩高颉颃。",
            "白云缥缈遥相望，凭谁寄取双琼珰。"
        ],
        "notes": "",
        "id": "06e478476ce28915d1395e931a2ec585"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "赠星命松坡",
        "preface": "",
        "paragraphs": [
            "昌黎之生月南斗，牛奋其角箕张口。",
            "坡翁宿直斗牛箕，自谓文似昌黎叟。",
            "顾予命亦坐磨蝎，碌碌浪随二公后。",
            "文章学问愧前修，有口但知能饮酒。",
            "松坡磊落湖海人，为我掉舌谈星辰。",
            "蛟龙蟠屈终变化，君子忧道宁忧贫。",
            "夜半狂吟踏破瓮，结柳为车穷莫送。",
            "掀髯一笑问松坡，文如二子今何用。"
        ],
        "notes": "",
        "id": "0b5333cad66ca1c1cb9d40122e6c2d5c"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "浪吟",
        "preface": "",
        "paragraphs": [
            "十载驱驰翰墨场，翩翩霞佩高颉颃。",
            "赋窥贾马搜班扬，诗崇晋汉卑齐梁。",
            "斯文未丧道未亡，欲寻坠绪何茫茫。",
            "萧骚裋褐凄风霜，匣中蛟龙吼干将。",
            "男儿有志行四方，安用把笔工文章。",
            "掀髯长啸俛大荒，残烟落日尘沙黄。",
            "纷纷蚁穴争侯王，邯郸一梦炊黄粱。",
            "断鹤续凫谁短长，世间万事俱亡羊。",
            "何如长歌归故乡，古松流水遶石床。",
            "浊酒一壶琴一张，卧听孺子歌沧浪。"
        ],
        "notes": "",
        "id": "6afa2d3866cc93197da8629f24f62199"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "赠王法官",
        "preface": "",
        "paragraphs": [
            "石作人言豕人立，或啸其梁阚其室。",
            "道人叱咤鞭雷公，驭风骑气行虚空。",
            "赤手缚鬼如缚虎，画地为牢通鬼语。",
            "登坛摄将如有神，问其姓字皆忠臣。",
            "生不求生以害仁，死犹赫赫濯厥灵。",
            "百鬼啖尽何足恤，吾独因之三太息。",
            "关云长，张睢阳，凛然大节死不屈，至今日月犹争光。",
            "荆州一失不复得，江淮保障谁之力。",
            "欲为汉唐开太平，老天胡不留斯人。"
        ],
        "notes": "",
        "id": "85c3e0f4d6b32a24a26967682070e7c7"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "续金铜仙人辞汉歌",
        "preface": "",
        "paragraphs": [
            "汉皇锐意求神仙，神仙之效何茫然。",
            "蓬莱弱水不可到，且立宫中承露盘。",
            "饥餐玉屑不堪饱，谁谓有方能却老。",
            "人生修短数在天，多欲未必能延年。",
            "秋风吹老茂陵树，年年空滴金茎露。",
            "建章宫阙随烟尘，块然屹立惟铜人。",
            "宫官西来果何意，一朝辞汉将归魏。",
            "吁嗟铜人如有知，口不能言惟泪垂。",
            "自从曹氏盗神器，父子相传已三世。",
            "汉宫故物无一存，汝独犹能感旧恩。",
            "凄然照影临渭水，一折铜人扶不起。",
            "宁为弃物委道傍，不忍漂泊离故乡。",
            "迢迢东望洛城路，回首长安愁日暮。",
            "长安繁华非昔时，洛阳寥落谁复悲。",
            "汉魏兴亡何日了，长见铜人卧秋草。"
        ],
        "notes": "",
        "id": "e296afac6d784452aa6238b16c8e00f4"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵徐觉风铃",
        "preface": "",
        "paragraphs": [
            "锵然非金亦非玉，壹片宫商纷其触。",
            "歘如环辔玲珑摇佩旌，铿如鸣球拍琴九奏箫韶声。",
            "凄如孤鸿叫群嘹唳穿云去，清如幽泉滴沥飘落断崖处。",
            "余音欲断还复鸣，咄咄胡床静中据。",
            "乃知簷铃适与风相会，锵锵铮铮可听不可佩。",
            "我怜其轻脆不足恃，戛则成音击则碎。",
            "嗟哉无情之物能感人，浮华言语自古多误身。",
            "喧然声名满天地，好声过耳俱成尘。",
            "物情万变伏还起，人生几何安足恃。",
            "何如物我两忘言，云在青山水在月。"
        ],
        "notes": "",
        "id": "c4c85d0f4b9dd688005232c1c25218de"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "薄薄酒",
        "preface": "",
        "paragraphs": [
            "薄薄酒，可尽欢。",
            "粗粗布，可御寒。",
            "丑妇不与人争妍。",
            "西园公卿百万钱，何如江湖散人秋风一钓船。",
            "万骑出塞铭燕然，何如馿背长吟灞桥风雪天。",
            "张灯夜宴，不如濯足早眠。",
            "高谈雄辩，不如静坐忘言。",
            "八珍犀筯，不如一饱苜蓿盘。",
            "高车驷马，不如杖屦行花边。",
            "一身自适心乃安，人生谁能满百年。",
            "富贵蚁穴一梦觉，利名蜗角两触蛮。",
            "得之何荣失何辱，万物飘忽风中烟。",
            "不如眼前一杯酒，凭高舒啸天地宽。"
        ],
        "notes": "",
        "id": "0a4078476bb78b067d01f75effd0158b"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "答吴子真",
        "preface": "",
        "paragraphs": [
            "子居金华山之东，我居金华山之西。",
            "东西相望二百里，半面未识心相知。",
            "扳条采荣远莫致，梦中往往或见之。",
            "子持一卷易，我携一篇诗。",
            "此诗此易世不识，与子共作千年期。",
            "前乎千载事已矣，后乎千载谁是非。",
            "握手论心语未了，松风万壑寒生衣。",
            "山深梦断不可觅，落花耿耿寒梅枝。",
            "起视金华万山顶，惟有白云来去飞。"
        ],
        "notes": "",
        "id": "cbda7ae766ba6e2b0888c409aa2c0091"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "偶成",
        "preface": "",
        "paragraphs": [
            "长剑不入英雄手，劲气摩空拂牛斗。",
            "埋光铲采今几年，匣中忽作蛟龙吼。",
            "古琴不入时人耳，断弦挂壁尘埃久。",
            "桐尾半作爨下焦，高山流水今安有。",
            "自笑长不满七尺，役役徒为牛马走。",
            "学剑学琴两无用，肯以穷困移所守。",
            "孔颜非厄，盗跖非寿。",
            "西子非妍，无盐非丑。",
            "一时荣辱闲过眼，千古是非空挂口。",
            "何如长歌归去来，万事无心一杯酒。"
        ],
        "notes": "",
        "id": "1bffd15dcbd468887ddddb5cb0100533"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "答诸公游山作",
        "preface": "",
        "paragraphs": [
            "金华山巅一挥手，俯视尘寰仰星斗。",
            "闲云满地白鹤飞，积雪暗天苍兕吼。",
            "北山周回七百里，名著洞天非不久。",
            "世人未识山中乐，问我山中何所有。",
            "旧传叱石化羊眠，亦有耕田驱鹿走。",
            "大士浴缾今尚在，孝标书堂谁与守。",
            "翩然东访赤松子，何须辟谷能延寿。",
            "出门一笑天地宽，龊龊徒为儿女丑。",
            "君不见东坡游赤壁，东望武昌西夏口。",
            "江山风月两依然，谁能与客携鱼酒。"
        ],
        "notes": "",
        "id": "5db1c17efa6d31226c6acc5fc3f3480b"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "答诸友",
        "preface": "",
        "paragraphs": [
            "之子词场无敌手，骑麟翳凤集北斗。",
            "藉藉人间月旦评，滔滔笔下风涛吼。",
            "方抟扶摇九万里，可速则速久则久。",
            "文章何止拟相如，政事亦堪修冉有。",
            "回首落日烟尘昏，满眼风寒沙石走。",
            "老天应未丧斯文，君子固宜知所守。",
            "刀以铦而缺，砚以钝而寿。",
            "名高多谤毁，女妒无妍丑。",
            "乃知明哲可保身，安用嚅唲浪开口。",
            "悠然一笑对南山，壁上有琴樽有酒。"
        ],
        "notes": "",
        "id": "209fb45aaafb99dfe19701822b6988bc"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "夜烧松明火次韵黄养正",
        "preface": "",
        "paragraphs": [
            "银炉炽炭麒麟红，销金帐煖熏笼烘。",
            "爨下有蜡可代薪，笑我夜寒痴坐然枯松。",
            "贫富贵贱何不公，安能排云叫呼天九重。",
            "空怜尔松生抱有用材，不遇匠石梁栋施帡幪。",
            "盘根错节屹立冻不死，凛凛劲气犹足排严冬。",
            "颠崖峭壁人迹绝，闲云流水相冥蒙。",
            "胡为明不能保身，丁丁斧斤山其童。",
            "鹑衣百结缩如猬，地炉拥膝便可闲从容。",
            "当年榷油幸不严汝禁，余用尚及斯民穷。",
            "阳和无声入骨髓，不知夜雪没屋霜横空。",
            "但见蒙蒙香雾霭四壁，红𪸩紫焰明窗栊。",
            "御寒何必裘蒙茸，盎然一室回春风。",
            "何当散作一天煖，坐令四海尽在春风中。"
        ],
        "notes": "",
        "id": "6378370a7ed43147a9af041fcb062513"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "祈雨",
        "preface": "",
        "paragraphs": [
            "六月不雨至七月，草木脆干石欲裂。",
            "方士画符如画鸦，呵叱风伯鞭雷车。",
            "九天云垂海水立，骄阳化为雨三日。",
            "万口竞夸方士灵，彼亦自谓吾符神。",
            "谁知水旱皆天数，贪天之功天所恶。",
            "吾心修德可弭灾，大抵雨从心上来。",
            "桑林自责天乃雨，岂在区区用方士。"
        ],
        "notes": "",
        "id": "4f86671568c306ec919b7d24a8d5e6f2"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵赵九翁",
        "preface": "",
        "paragraphs": [
            "风雪骑馿穷郑五，良史武陵忝厥祖。",
            "文章千古推贺白，余子碌碌何足数。",
            "西风客路一相逢，笑睨平芜共怀古。",
            "神游千载渺襟期，不学时妆竞媚妩。",
            "翩然一鹗迅秋空，纵横健笔凌鹦鹉。",
            "愧我栖栖一钓翁，胯下宁甘少年侮。",
            "两鬓风霜飒短褐，把酒长歌话愁苦。",
            "君留不住我亦归，枫林叶落津头鼓。",
            "剑光错落耿青灯，夜半闻鸡与君舞。",
            "几回欲寄别后书，雁飞不过衡阳浦。",
            "树阴黯黯江东云，柳色依依渭城雨。",
            "人生相会不可期，去住真如萍散聚。",
            "我在金华北山北，茅屋三间云一坞。",
            "君在濲江西港西，种秫有田瓜有圃。",
            "我不能往君不来，凄凄风雨谁为主。",
            "何当共作子长游，南浮沅湘北齐鲁。",
            "不然赤壁吊东坡，高攀栖鹘登虬虎。",
            "放浪形骸期汗漫，霁月一襟春万宇。",
            "逍遥容与澹忘归，弭节江臯采芳杜。",
            "狂吟曾点舞雩风，一笑渠侬行凉踽。"
        ],
        "notes": "",
        "id": "7244870a126cf63e6aa70e52bc31f660"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "梁父吟",
        "preface": "",
        "paragraphs": [
            "建安天下如溃瓜，一榻之外非吾家。",
            "黄屋飘飖定何许，龙为鱼兮鼠为虎。",
            "老瞒持力敢欺天，朵颐汉鼎方垂涎。",
            "紫髯将军一攘臂，控荆引越三千里。",
            "慷慨山东大耳儿，南飞乌鹊栖无枝。",
            "草庐一语君臣契，目中久已无吴魏。",
            "堂堂大义凛不磨，灵关剑阁争嵯峨。",
            "昨夜西南一星落，六尺之孤竟谁托。",
            "渭水旌旗归故都，江上空存八阵图。",
            "抱膝长歌出师表，古柏苍苍为谁老。"
        ],
        "notes": "",
        "id": "0ffa4895c61d10fdf16e92fc9b400024"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "姑恶",
        "preface": "",
        "paragraphs": [
            "村南村北麦花老，姑恶声声啼不了。",
            "有姑不养反怨姑，至今为尔伤风教。",
            "噫，君虽不仁臣当忠，父虽不慈子当孝。"
        ],
        "notes": "",
        "id": "3aa5aa9e6059cce003d9b0aaaec2a33f"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "赠姚星士",
        "preface": "",
        "paragraphs": [
            "姚生年来如我贫，澜翻口舌谈星辰。",
            "凄风落日低黄尘，客路相逢眼为青。",
            "草鞋生翼杖生鳞，一笑索我诗赠行。",
            "我诗何足为重轻，历象妙处须推寻。",
            "相国之生孕昴精，客星动摇归富春。",
            "天不祚汉星坠营，泰阶或坼中台星。",
            "大抵人事关天文，试算天下英雄今几人。"
        ],
        "notes": "",
        "id": "627ed2c6c3fb551fa42c56cdf975ac02"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "己卯寒食",
        "preface": "",
        "paragraphs": [
            "今年客路逢寒食，村落无烟春寂寂。",
            "荒冢累累人不识，芳草凄凄吐花碧。",
            "麦饭一盂酒一滴，哀哀儿女春衫湿。",
            "我过其傍因太息，有坟可酹何须泣。",
            "干戈满地边云黑，路傍多少征人骨。"
        ],
        "notes": "",
        "id": "aac53a4abf170beefc6e6b020154aa99"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "追和东坡次蔡郎中游湖韵",
        "preface": "",
        "paragraphs": [
            "昔年著脚穷深幽，藕花十里烟波秋。",
            "骑馿踏月杨柳市，买舟听雨菰蒲洲。",
            "酒楼倚天沸歌管，繁华转眼如云浮。",
            "山川悠悠尚如昨，岁月匆匆不可留。",
            "君不见钱唐江上潮，早潮生兮晚潮落，滔滔东去何时休。"
        ],
        "notes": "",
        "id": "2754a83ef55b2018d8af6e283720be7a"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "西湖荷花有感",
        "preface": "",
        "paragraphs": [
            "我昔扁舟泛湖去，四望荷花浩无数。",
            "谁家画舫倚红妆，笑声逈入花深处。",
            "笙歌凄咽水云寒，花色似嫌脂粉污。",
            "夜深人静月明中，方识荷花有真趣。",
            "水天倒浸碧琉璃，净质芳姿澹相顾。",
            "亭亭翠盖拥群仙，轻风微颤凌波步。",
            "酒晕潮红浅渥唇，肤如凝脂腰束素。",
            "一捻香骨薄裁冰，半破芳心娇泣露。",
            "湖光花气满衣襟，月落波寒浸香雾。",
            "恍然人在蕊珠宫，便欲移家临水住。",
            "回首落日低黄尘，十年不到湖山路。",
            "花开花落几秋风，湖上青山自如故。"
        ],
        "notes": "",
        "id": "ec5712f8eb99c8176a737dfbda06ec24"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "琴寥歌",
        "preface": "",
        "paragraphs": [
            "壁乎琴兮不弹，心乎道兮忘言。",
            "操履霜兮猗兰，忠与孝兮两全。",
            "松风兮涧泉，琴无弦兮有弦。",
            "青霞兮柯仙，道不传兮有传。"
        ],
        "notes": "",
        "id": "95b6dea0dba6e609c112007de33043cb"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "有虎行",
        "preface": "",
        "paragraphs": [
            "有虎有虎山之巅，怒目炯炯当昼眠。",
            "百兽畏伏不敢前，凭林一吼秋风寒。",
            "昨日邻家妇，哀哀哭其子，叩头叫天天不语。",
            "或曰枭食母、犬吠主，含沙射影毒欲死。",
            "封豕长蛇肆侵侮，如此纷纷何独虎。",
            "虎哉虎哉尔何知，磨牙摇尾争奔驰。",
            "妖狐犹将假尔威，岂知彊者易弱盛必衰。",
            "北平将军怒欲飞，弯弓远挂扶桑枝。",
            "嗟尔有力何由施，吾见食汝肉而寝汝皮。",
            "倚剑睨天三太息，弱肉彊食今何时。",
            "麒麟驺虞亦物耳，呜呼吾不得而一见之。"
        ],
        "notes": "",
        "id": "82be995fcd23a94240055eb9fae98aa4"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "张德裕盘谷隠居",
        "preface": "",
        "paragraphs": [
            "盘谷四面环青山，晴岚暖翠浮云烟。",
            "盘谷之阻多幽泉，湛然深碧蛟螭蟠。",
            "中有华屋贮神仙，猿鸟不惊犬不喧。",
            "竹侵行迳松碍簷，人疑无路堪攀缘。",
            "忽闻读书声琅然，始信别是壶中天。",
            "翩然振屐登其巅，仰林俯壑天地宽。",
            "桑麻尽处开平川，千帆来往无时闲。",
            "旁有一叶渔翁船，出没红蓼黄芦边。",
            "呼之来泊岩下湾，就船买鱼归烹鲜。",
            "煮茗有泉秫有田，问之世事笑不言。",
            "家藏黄石书一编，安用李愿归来篇。",
            "我欲前峰卜数椽，幅巾杖屦行其间。",
            "目送归鸿挥五弦，闲窗静听松风眠。"
        ],
        "notes": "",
        "id": "9be90507925e59462fedecbc455adafb"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "田家妇",
        "preface": "",
        "paragraphs": [
            "村南村北麦欲枯，桑麻阴阴满路隅。",
            "炊黍田头行饷夫，餠炉未熟儿呱呱。",
            "鸭头长袜短布襦，平生未识铅与朱。",
            "弹筝不用如罗敷，怀金不愿逢秋胡。",
            "眼前富贵何足娱，一身饱煖自有余。",
            "茅簷笑语寒灯孤，夜舂晓织奉舅姑。"
        ],
        "notes": "",
        "id": "3aa5aa9e6059cce003d9b0aaaec2a33f"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "对雪",
        "preface": "",
        "paragraphs": [
            "顽云怙势吞烛龙，一夜老尽江上峰。",
            "骖鸾驾鹤下瑶阙，羽衣森列飞行空。",
            "玉虬夭矫振鳞甲，猎猎怒战谁争锋。",
            "银河剪刻纷弄巧，姑射缥缈来无踪。",
            "半开半落花绕树，无根无蒂絮因风。",
            "造物幻出不可测，万变归我一慨中。",
            "重裘何富，负薪何穷。",
            "烹茶何俭，饮羔何丰。",
            "天意茫茫无问处，人事悠悠定何许。",
            "丰年固知雪可喜，贫民不以雪为瑞。",
            "安得见𬀪消凝阴，寒崖草木皆生春。"
        ],
        "notes": "",
        "id": "c9205322011b81820158c3e3252ed1f4"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "同韵傚欧苏体",
        "preface": "",
        "paragraphs": [
            "草庐抱膝方卧龙，狞飚撼户云埋峰。",
            "冻鹊依依飞堕地，饥鹰侧翅低盘空。",
            "岂知水官夜鏖战，鞭虬笞凤驱前锋。",
            "茫茫万里混一色，远近高下俱迷踪。",
            "松标特立凛生气，竹腰不折凌高风。",
            "长江一派清不泯，浩浩独行天地中。",
            "小民祁寒易咨怨，君子守道惟固穷。",
            "有雪无雪两不问，仁耕义耨无歉丰。",
            "君不见闭门无人僵卧处，任渠门外深丈许。",
            "穷则当与凡民异，达则当为国之瑞。",
            "何当燮理司化钧，坐令寒谷回阳春。"
        ],
        "notes": "",
        "id": "8610a52ee3a632e4072006dd1af87eb2"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "山居  其一",
        "preface": "",
        "paragraphs": [
            "结屋万山顶，柴扉昼懒开。",
            "捣茶惊鹤醒，抛果引猿来。",
            "笋短和泥掘，松高倚石栽。",
            "有时寻胜去，多趁暮钟回。"
        ],
        "notes": "",
        "id": "9157d5af4a38f07ca24ad8656a6d9a56"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "山居  其二",
        "preface": "",
        "paragraphs": [
            "不谈当世事，荣辱两无闻。",
            "诗思半山月，生涯一坞云。",
            "砚干分瀑润，香断借兰熏。",
            "有客时相过，呼儿采涧芹。"
        ],
        "notes": "",
        "id": "9031350bb5a800c1bc9c588e9e9ee808"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "春游集句",
        "preface": "",
        "paragraphs": [
            "兴来无远近，吾得及春游。",
            "江月谁人影，山光落钓舟。",
            "树交花两色，石横水分流。",
            "天外猿啼处，数峰生暮愁。"
        ],
        "notes": "",
        "id": "2f166c4570f17508b2874a792ceb3d9f"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "雪竹",
        "preface": "",
        "paragraphs": [
            "君子亭亭操，刚强能自持。",
            "夷齐饿欲死，巡远守方危。",
            "大节不可屈，真心终莫移。",
            "人心与物理，每向岁寒枝。"
        ],
        "notes": "",
        "id": "0590c182e11b84c370246806debbb71e"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "吾家  其一",
        "preface": "",
        "paragraphs": [
            "松阴六七里，茅屋两三家。",
            "坡煖四时笋，溪寒五月花。",
            "泉声挟风雨，云气走龙蛇。",
            "谁谓谋生拙，门前数亩瓜。"
        ],
        "notes": "",
        "id": "84a957206a36ed6019f918ab6eaa3f2f"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "吾家  其二",
        "preface": "",
        "paragraphs": [
            "明月成三友，青山结四邻。",
            "家贫猿执爨，林静鸟司晨。",
            "好竹能医俗，幽花不媚人。",
            "盘餐何所有，春韭与秋莼。"
        ],
        "notes": "",
        "id": "4d8fe4f51e5e548fe4508050f007f083"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "雪",
        "preface": "",
        "paragraphs": [
            "天地混一色，楼高试卷帘。",
            "青山新面目，老树换须髯。",
            "夜皎月千里，晴暄雨四簷。",
            "岂无寒馁者，僵卧在穷阎。"
        ],
        "notes": "",
        "id": "04a998b30d7c76c73e3446893fe73cf9"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "抱膝吟",
        "preface": "",
        "paragraphs": [
            "治乱古来有，英雄今岂无。",
            "人情云聚散，世态草荣枯。",
            "事定见天理，时艰识丈夫。",
            "山川渺何许，烟雨暗平芜。"
        ],
        "notes": "",
        "id": "39a18fb2c9f2bac8c5358b1ff208991a"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "伊昔  其一",
        "preface": "",
        "paragraphs": [
            "伊昔西湖柳，清阴满画楼。",
            "午凉欺舞扇，晚雨系渔舟。",
            "春尽花无主，风寒叶自秋。",
            "六桥今在否，空惜旧时游。"
        ],
        "notes": "",
        "id": "9e99b474e19455143bac464baf839fe6"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "伊昔  其二",
        "preface": "",
        "paragraphs": [
            "伊昔西湖上，孤山几树梅。",
            "断篱深院落，流水旧亭台。",
            "明月无今古，春风自去来。",
            "逋仙不复作，消瘦为谁开。"
        ],
        "notes": "",
        "id": "d3ae0c2c72e9a9baf115f2e1c57039f3"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "伊昔  其三",
        "preface": "",
        "paragraphs": [
            "伊昔西湖里，娉婷十里莲。",
            "香凝花上露，影落镜中天。",
            "枕簟水亭雨，笙歌月夜船。",
            "双鸳不解事，常傍翠阴眠。"
        ],
        "notes": "",
        "id": "1efd2775cf47e7fc5848c5630b4a04fc"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "伊昔  其四",
        "preface": "",
        "paragraphs": [
            "伊昔西湖外，清阴九里松。",
            "天低深雨露，风怒走蛟龙。",
            "林霭通樵径，山云隔寺钟。",
            "何时一行乐，重到北高峰。"
        ],
        "notes": "",
        "id": "065813fb8940906c03130e214c0b5da4"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "水亭小集",
        "preface": "",
        "paragraphs": [
            "亭俯一泓碧，倚栏思濯缨。",
            "游鱼惊扇影，幽鸟避歌声。",
            "云断远山出，林疏落日明。",
            "竹风如有意，为我扫棋枰。"
        ],
        "notes": "",
        "id": "5eac0d206836c8b5e995d0a20987ccfe"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "得家书",
        "preface": "",
        "paragraphs": [
            "久客秋又晚，思家梦屡惊。",
            "空阶闻叶落，隔树见灯明。",
            "亲老贫常健，儿痴学未成。",
            "凄凉今夜月，照我故乡情。"
        ],
        "notes": "",
        "id": "ebbd9f2e5cd0fb685fbe07da4b988666"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵赵德舆",
        "preface": "",
        "paragraphs": [
            "人生渺如寄，天地一蘧庐。",
            "无酒喜留客，有钱多买书。",
            "敲冰时煮茗，踏雨晚挑蔬。",
            "抱道空忧世，年今四十余。"
        ],
        "notes": "",
        "id": "38cae66aa43ef6ed93e8fda3f56c5784"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵芳卿一室",
        "preface": "",
        "paragraphs": [
            "一室志天下，何须山更深。",
            "英雄四海眼，道义百年心。",
            "蕉鹿梦中梦，松风吟处吟。",
            "幽泉鸣绝壁，不作世间音。"
        ],
        "notes": "",
        "id": "f33f810bbd68643d85414be0d072bd52"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵潘天英自感",
        "preface": "",
        "paragraphs": [
            "处士柴桑屋，将军细柳营。",
            "穷通观世变，离合见人情。",
            "花不求春艳，器当思晚成。",
            "窝中足安乐，何必传无名。"
        ],
        "notes": "",
        "id": "495555f38635e21ce3af9b6acd260560"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵邵佥判幽居",
        "preface": "",
        "paragraphs": [
            "闭门久不出，摩挲鬓欲翁。",
            "有杯问明月，无扇障西风。",
            "神骏老嘶枥，纸鸢高入空。",
            "天应怜我懒，瓜圃自泉通。"
        ],
        "notes": "",
        "id": "8ccf0fc2af8f2b80efad53e0f43dcb3f"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵徐月卿秋兴",
        "preface": "",
        "paragraphs": [
            "西风渺何许，安处即家乡。",
            "社舞邻呼饮，时思礼荐尝。",
            "孤灯茅屋雨，落叶石桥霜。",
            "鸡黍当年约，谁能继范张。"
        ],
        "notes": "",
        "id": "9f867fc74a8fcf777df516bd7ff824a8"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵天民有年",
        "preface": "",
        "paragraphs": [
            "四海同一稔，茆簷蔼富穰。",
            "邻灯晓炊暖，溪雨晚舂香。",
            "有客歌良耜，何人饿首阳。",
            "三时足勤苦，真乐在冬藏。"
        ],
        "notes": "",
        "id": "f9725d248880e0927949b77fb458c264"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "再和潘天英韵",
        "preface": "",
        "paragraphs": [
            "人生一传舍，于世懒蝇营。",
            "千古月知己，四时花有情。",
            "吟怀今郑綮，家学昔玄成。",
            "自适眼前乐，何须身后名。"
        ],
        "notes": "",
        "id": "839ecd047946cb5fbb8bd0766d888280"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "寒梅",
        "preface": "",
        "paragraphs": [
            "闭门一卷易，风定缕香凝。",
            "落叶空阶雨，残梅阁砚冰。",
            "鸟啼深夜语，犬吠隔篱灯。",
            "不作红尘梦，寒窗几曲肱。"
        ],
        "notes": "",
        "id": "1e120e768f3a81584bc967227fa22c51"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "林下",
        "preface": "",
        "paragraphs": [
            "结屋万松顶，悄无人往还。",
            "饮猿摇涧月，飞鹭点秋山。",
            "竹静风相挠，水流云自闲。",
            "翛然忘物我，禽语两相关。"
        ],
        "notes": "",
        "id": "1bae1dc7988e9ca560ec47fdcf832059"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵郑德彝即事",
        "preface": "",
        "paragraphs": [
            "瓢空饭落埃，陋巷一颜回。",
            "月坐人醉醒，风眠户阖开。",
            "搜奇屐穿雪，习懒砚生苔。",
            "旧菊今存否，长歌归去来。"
        ],
        "notes": "",
        "id": "3e88ab6ebbe2e62788fae5876757fef4"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "春兴",
        "preface": "",
        "paragraphs": [
            "春来无处不繁华，岂独公侯富贵家。",
            "青镜照眉池上柳，碧纱映目雾中花。",
            "贫谁知己燕相识，闲不求官蜂自衙。",
            "惟有东风无厚薄，年年芳草满天涯。"
        ],
        "notes": "",
        "id": "3ab2404897c5f3ac6c9fa9608335a4b5"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "春晚",
        "preface": "",
        "paragraphs": [
            "夕阳门巷静无尘，茶灶烟凝碧树阴。",
            "千尺游丝萦远思，一声幽鸟伴孤吟。",
            "落红庭院春多少，新绿池塘水浅深。",
            "每向静中观物态，荣枯过眼不关心。"
        ],
        "notes": "",
        "id": "7ba4362208d2c8ffaddf71fed685e1f1"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "过北山何先生故宅",
        "preface": "",
        "paragraphs": [
            "青云不在金华巅，白云孤起金华岑。",
            "百世相传勉斋学，四书谁识晦翁心。",
            "水流盘涧自深浅，月照北山无古今。",
            "人问故庐何处是，门前松桂蔚成林。"
        ],
        "notes": "",
        "id": "d811085c0dbe6b4813f03ad3fe758eb2"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "鹿田",
        "preface": "",
        "paragraphs": [
            "鹿田逈在翠微巅，乘兴来寻半日闲。",
            "径入古松行落叶，目随飞鸟破寒烟。",
            "钟声不隔东西寺，屐齿何辞上下山。",
            "一见老僧如旧识，相留煮茗试岩泉。"
        ],
        "notes": "",
        "id": "e9246246b036b0148743972a1a58400e"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "赤松宫",
        "preface": "",
        "paragraphs": [
            "几人学道得成仙，兄弟俱仙世所难。",
            "白石不随秋草烂，赤松长锁暮云寒。",
            "月涵古井一泓碧，云护空山半粒丹。",
            "我欲乘风蜕凡骨，愿随鸡犬事刘安。"
        ],
        "notes": "",
        "id": "1c391ec316db5c0ebbf2c786951554c7"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "栖真院",
        "preface": "",
        "paragraphs": [
            "空翠凝寒不受埃，断崖千尺拥崔嵬。",
            "老僧倚树惊猿去，童子扫阶知客来。",
            "石径晴因松露湿，茶烟远趁竹风回。",
            "禅家也办吟边料，不种闲花只种梅。"
        ],
        "notes": "",
        "id": "6ebc1a492a6afa49584ef41c2e865d42"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "半山亭",
        "preface": "",
        "paragraphs": [
            "万叠岚光冷滴衣，清泉白石锁烟扉。",
            "半山落日樵相语，一迳寒松僧独归。",
            "叶堕误惊幽鸟去，林空不碍断云飞。",
            "层崖峭壁疑无路，忽有钟声出翠微。"
        ],
        "notes": "",
        "id": "6934c7be0b607133a58d902556d493ce"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "归兴",
        "preface": "",
        "paragraphs": [
            "归欤高枕寄林泉，安用悲歌行路难。",
            "君子患无真气节，世人空笑旧衣冠。",
            "雪深处士梅花屋，月冷先生苜蓿盘。",
            "谁谓家贫无一物，床头三尺剑光寒。"
        ],
        "notes": "",
        "id": "824701fa133f61121710618b9067d78e"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "自笑",
        "preface": "",
        "paragraphs": [
            "归来更读十年书，自笑今吾即故吾。",
            "栗里溪山晋处士，桐江风月汉狂奴。",
            "种梅添得诗多少，爱菊何拘酒有无。",
            "随分生涯聊尔耳，门前应免吏催租。"
        ],
        "notes": "",
        "id": "ab4c0b87bd4e735a3b153f8eda4de2b0"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "春事",
        "preface": "",
        "paragraphs": [
            "白了江梅柳又青，游丝千尺网红尘。",
            "鹁鸠夫妇孤村雨，杜宇君臣故国春。",
            "客里易添芳草思，樽前谁是去年人。",
            "桃花源上空流水，安得渔郎一问津。"
        ],
        "notes": "",
        "id": "cd0e7f10951b4297a857998fce0b61c0"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "题石壁寺",
        "preface": "",
        "paragraphs": [
            "石壁名山多胜游，背环古木面清流。",
            "一池空对旃檀塔，双港中分芳草洲。",
            "豹隠安知兴废事，牛眠不碍往来舟。",
            "海棠菡萏今何在，风月人间几度秋。"
        ],
        "notes": "",
        "id": "024ad9e1fa230bce59ff24ba27c7aae9"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "雪",
        "preface": "",
        "paragraphs": [
            "谁欤变幻旧乾坤，剪水仙人手段新。",
            "银屋万家成骤富，青山半点不藏春。",
            "西园太尉方交贺，北海中郎岂愿臣。",
            "把酒孤吟元不俗，何须夜访剡溪人。"
        ],
        "notes": "",
        "id": "975236718d8d0443fd34094b594693de"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "清明次韵赵登",
        "preface": "",
        "paragraphs": [
            "九十春光半晦明，东郊携手趁新晴。",
            "飘零风絮如行客，冷煖厨烟见世情。",
            "宿雨秋千花有泪，斜阳古冢草无名。",
            "劝君且尽樽前兴，柳上一声何处鶑。"
        ],
        "notes": "",
        "id": "cf83f229e20ce686e161a0374b5b3e4b"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "九日次韵王寿翁",
        "preface": "",
        "paragraphs": [
            "半生饮菊试仙方，安用狂歌赋玉堂。",
            "乌帽任教今日落，紫萸不改旧年香。",
            "人生还有几重九，世事都归一醉乡。",
            "千古渊明呼不醒，天涯风雨暗浔阳。"
        ],
        "notes": "",
        "id": "9d4a9631d59fbffc3aab409c379e957d"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "秉国池亭",
        "preface": "",
        "paragraphs": [
            "曲曲阑干面面櫺，红尘飞不到斯亭。",
            "避人幽鸟入深竹，恋钓游鱼弄翠萍。",
            "天阔倒涵秋水碧，墙低不碍远山青。",
            "翛然独占闲中趣，一枕荷风午睡醒。"
        ],
        "notes": "",
        "id": "e46ec7b949df890e083ba8fd87995f32"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "江山送客次韵",
        "preface": "",
        "paragraphs": [
            "依依柳色黯江亭，酒味离愁孰重轻。",
            "携手忍看分手处，别时争似见时情。",
            "百年离合悲欢事，一笑东西南北程。",
            "芳草斜阳渺无际，何当重问白鸥盟。"
        ],
        "notes": "",
        "id": "6f2e2a2defef5564168d5aebfde267a4"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "端午次韵和徐改之  其一",
        "preface": "",
        "paragraphs": [
            "榴花灼烁露初干，乍试香罗怯晓寒。",
            "自古独醒多见忌，与君一醉笑相看。",
            "无邪安用艾悬户，徇俗聊将黍饤盘。",
            "千载沉湘呼不起，至今遗恨楚江干。"
        ],
        "notes": "",
        "id": "2cbf3b6adc46bcc4eb3beeedb653cdc6"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "端午次韵和徐改之  其二",
        "preface": "",
        "paragraphs": [
            "涛头洒泪眼难干，鱼腹沉冤骨未寒。",
            "楚些一章招莫返，曹碑八字好难看。",
            "水流不尽湘江恨，俗奠空陈苹藻盘。",
            "我亦逢时增感慨，凛然忠孝孰能干。"
        ],
        "notes": "",
        "id": "1814697f8f459650e62044b0a6097997"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "分蜂",
        "preface": "",
        "paragraphs": [
            "群蜂割据作生涯，户牖新开蜜酿花。",
            "汉世侯王自分国，秦民父子各当家。",
            "尊卑两尽君臣义，朝夕争趋南北衙。",
            "因感途人本兄弟，无知微物亦何嗟。"
        ],
        "notes": "",
        "id": "a5facf44ceaeb8ef838275d7a6661e72"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "潇江亭",
        "preface": "",
        "paragraphs": [
            "背依古塔面层峰，曲曲阑干峻倚空。",
            "万屋参差江色外，片帆出没树阴中。",
            "五更钟鼓半山月，两岸渔樵一笛风。",
            "极目子陵台下路，滔滔惟有水流东。"
        ],
        "notes": "",
        "id": "3473dd77a7edac6c343f54017bf6d69c"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "孤雁",
        "preface": "",
        "paragraphs": [
            "流落天涯偶失群，何心饮啄到江城。",
            "一身去就分南北，四海飘零孰弟兄。",
            "无伴月明惟顾影，欲鸣风惨不成声。",
            "明年回首关山路，依旧团𪢮骨肉情。"
        ],
        "notes": "",
        "id": "5ffaa31081907b73538c7fbe0960403b"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "雪中梅",
        "preface": "",
        "paragraphs": [
            "蕊珠宫阙傍冰壶，森列群仙下藐姑。",
            "玉骨轻匀铅粉面，霜纨薄衬素罗襦。",
            "两般谁识花开谢，一色中分香有无。",
            "底事阳春藏不得，凝阴消尽转清癯。"
        ],
        "notes": "",
        "id": "d30654f1a59e99c7a8bf0d388a262a49"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "送友人之武林",
        "preface": "",
        "paragraphs": [
            "钱唐江上一帆风，为我重寻旧日踪。",
            "十里湖山空战舰，千年宫阙咽僧钟。",
            "潮生潮落东西浙，云去云来南北峰。",
            "往事茫茫何处问，残烟衰草泣寒蛩。"
        ],
        "notes": "",
        "id": "00bad04f4038330ebfa7a850c465c896"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "清明次韵周君会  其一",
        "preface": "",
        "paragraphs": [
            "可惜韶光过眼明，一分流水二分尘。",
            "杜鹃声感客中客，蝴蝶梦飞身外身。",
            "一滴清明寒食酒，万家红杏绿杨春。",
            "鬬鸡走狗非吾事，新火书灯谁共亲。"
        ],
        "notes": "",
        "id": "34e899c128522fb5cb4dce3f88d386ea"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "清明次韵周君会  其二",
        "preface": "",
        "paragraphs": [
            "墓祭非经古未闻，年来拜扫隘车尘。",
            "谁怜原上千年冢，且醉樽前百岁身。",
            "榆火欲燃行客晚，梨花不减故园春。",
            "石泉浇醒浮生梦，耿耿孤怀孰与亲。"
        ],
        "notes": "",
        "id": "8e451bbe8348e3aae5aa8589e5320a8c"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵秉国初夏",
        "preface": "",
        "paragraphs": [
            "团扇初分月桂芳，单衣乍试雪罗香。",
            "新荷祇似世情薄，飞絮不如归兴忙。",
            "梅润图书晨雨暝，棋声庭院午风凉。",
            "日来竹报平安否，试向平泉问赞皇。"
        ],
        "notes": "",
        "id": "9edf3e5f61b51f5a65e49b7ee272f9ff"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "白沙昭利庙",
        "preface": "",
        "paragraphs": [
            "百战收功老故山，寒溪怒涌白沙泉。",
            "云台不与四七将，庙食何传千万年。",
            "香冷谁能燃汉火，水流空自溉吴田。",
            "愚民不识前朝事，浪说神能驾铁船。"
        ],
        "notes": "",
        "id": "995f230d1e5894a026cf454f1057b0bd"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "九日同黄宏公游古城山",
        "preface": "",
        "paragraphs": [
            "信步攀跻感旧游，寒烟衰草思悠悠。",
            "西风白髪空惊老，晚节黄花独耐秋。",
            "宇宙几人欢喜饮，江山一片古今愁。",
            "渊明三迳今犹在，自笑不如归去休。"
        ],
        "notes": "",
        "id": "8fb6b419b37b96b6c445923823f07009"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次二子韵",
        "preface": "",
        "paragraphs": [
            "松边庭户竹边窗，归卧故山云半床。",
            "蕙帐夜寒眠鹤醒，芸签日煖蠹鱼香。",
            "读书喜汝眼如月，涉世嗟予鬓欲霜。",
            "莫道文章真小技，今人当与古争长。"
        ],
        "notes": "",
        "id": "9c630c4ee1b7694dc6ab9183be6a01f7"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "净居院",
        "preface": "",
        "paragraphs": [
            "峰回涧曲路萦纡，万壑中藏一画图。",
            "雪堕枯枝龙解甲，藤缠怪石虎生须。",
            "满楼山色自浓淡，隔竹泉声半有无。",
            "纸帐蒲团清思足，更添梅种两三株。"
        ],
        "notes": "",
        "id": "fe556ec71d2ba121d1d34d4ea3e4b52d"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵吴子益",
        "preface": "",
        "paragraphs": [
            "四野杳无车马喧，竹阴篱落半开门。",
            "牛归落叶迳边迳，犬吠斜阳村外村。",
            "老树不摇波弄影，扁舟已去岸留痕。",
            "悠然乐意相关处，坐对青山两不言。"
        ],
        "notes": "",
        "id": "5a6313b4074f48da990a93f2df7ff3d7"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "春怀次韵",
        "preface": "",
        "paragraphs": [
            "弄晴天气半昏明，春思不如诗思新。",
            "芳草斜阳王谢燕，落花流水晋秦人。",
            "百年台榭几杯酒，一片笙歌九陌尘。",
            "可笑游蜂贪酿蜜，引渠儿辈口生津。"
        ],
        "notes": "",
        "id": "43e0ab2444b49916901c53789a50e09c"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "七月七日",
        "preface": "",
        "paragraphs": [
            "玉宇无尘淡月辉，谁传织女夜停机。",
            "阮分南北任贫富，河度东西果是非。",
            "扪腹有书安用晒，揆心无巧不须祈。",
            "逢时且共樽前乐，一笑淋漓酒满衣。"
        ],
        "notes": "",
        "id": "1cb4a840ad1066dbaeb08476397e1be2"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "自述",
        "preface": "",
        "paragraphs": [
            "大儿不学小儿痴，四十头颅已可知。",
            "道胜自然贫亦乐，气充不与貌俱衰。",
            "三杯徐邈圣贤酒，一卷渊明甲子诗。",
            "满眼世情从厚薄，此心当与古人期。"
        ],
        "notes": "",
        "id": "57947cafede26ebdddb5cebe015c45bb"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "秋思  其一",
        "preface": "",
        "paragraphs": [
            "远水遥天起断鸿，秋光冷淡客情浓。",
            "一川疏雨平沙牧，半树斜阳隔坞舂。",
            "落叶轻于流俗态，寒花羞作少年容。",
            "凭高不碍乾坤眼，兴入晴岚第几重。"
        ],
        "notes": "",
        "id": "02102fa42fe441d289b69b3d12ad4c99"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "秋思  其二",
        "preface": "",
        "paragraphs": [
            "草堂何必倣卢鸿，水色苍茫山色浓。",
            "待月轩窗留客话，隔篱灯火起邻舂。",
            "虫鸣终夕如相语，燕去知时不苟容。",
            "一片吟情渺何许，西风吹入乱云重。"
        ],
        "notes": "",
        "id": "72ae34f1cd8d5ac81c91c801431a677f"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "夜坐读书有感",
        "preface": "",
        "paragraphs": [
            "四山月落正昏蒙，留得书灯到晓红。",
            "千古是非昭简册，百年兴废老英雄。",
            "人因厌乱方思治，道本无穷岂有通。",
            "植立纲常垂万世，至今周孔不言功。"
        ],
        "notes": "",
        "id": "90d0990b7961ff5dbda4c182b26e6f59"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵徐廷珪偶成",
        "preface": "",
        "paragraphs": [
            "德行谁能冠四科，将兴将废道云何。",
            "百年诗酒晋元亮，万世功名汉伏波。",
            "高枕林泉闲梦少，出门风雨落花多。",
            "人生转眼荣枯易，未必金章胜绿蓑。"
        ],
        "notes": "",
        "id": "8dc6e204130658bf3ee40f745db4a4b5"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "读史  其一",
        "preface": "",
        "paragraphs": [
            "厥初开辟浩难名，帝降而王绪可寻。",
            "百代相因三代礼，七弦何似五弦琴。",
            "时逢否泰有消长，道在乾坤无古今。",
            "所以孟轲生战国，欲承三圣正人心。"
        ],
        "notes": "",
        "id": "794add13e3e26bb301c56a68b1208bd0"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "读史  其二",
        "preface": "",
        "paragraphs": [
            "世以燔经咎李斯，斯文兴丧岂关渠。",
            "楚人未烈咸阳火，秦府犹存博士书。",
            "吾道不随灰烬冷，残烟空锁帝王居。",
            "独嗟先入收图籍，刀笔区区计亦疏。"
        ],
        "notes": "",
        "id": "94125b4dc9d76c8b5b5e74536a510b08"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "读史  其三",
        "preface": "",
        "paragraphs": [
            "秦亡四海角群雄，三尺胡然起沛丰。",
            "首录酂侯忘纪信，不诛项伯戮丁公。",
            "亲而寡助宁非叛，国尔忘身始是忠。",
            "赏罚于斯庸未当，终然击柱或争功。"
        ],
        "notes": "",
        "id": "96ce6284c09784c179624802af78dbcd"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "读史  其四",
        "preface": "",
        "paragraphs": [
            "汉楚兴亡事已休，至今堪叹亦堪羞。",
            "郑君不肯更名籍，项伯胡为赐姓刘。",
            "寡助固知亲亦叛，孤忠忍以主为雠。",
            "人臣贵在明大义，勿为身谋为国谋。"
        ],
        "notes": "",
        "id": "9c12dfc84f54ab5bf87f5e92f98db505"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "读史  其五",
        "preface": "",
        "paragraphs": [
            "今来古往一封疆，虎鬬龙争几帝王。",
            "百二山河秦地险，八千子弟楚天亡。",
            "朝廷有道自多助，仁义行师岂恃强。",
            "往事废兴何处问，寒烟衰草满斜阳。"
        ],
        "notes": "",
        "id": "994bdec4ad5a5585b9777721275ce50e"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "读史  其六",
        "preface": "",
        "paragraphs": [
            "莫言世事祇如棋，千载是非人共知。",
            "吾道废兴时否泰，人才进退国安危。",
            "诗书未火秦犹在，党锢无钩汉亦衰。",
            "覆辙相寻多不悟，抚编太息此何时。"
        ],
        "notes": "",
        "id": "20a5b9f64b42bb0e581ff1ecfe69f334"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "读史  其七",
        "preface": "",
        "paragraphs": [
            "志士匡君贵善谋，古来直笔有春秋。",
            "孔明扶汉何吞蜀，仁杰兴唐乃死周。",
            "成败由人天不管，功名遗恨水空流。",
            "柬之未相姜维将，二子宁无身后忧。"
        ],
        "notes": "",
        "id": "8339797034d0be0ef35b15c18a733882"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "壬辰春雪",
        "preface": "",
        "paragraphs": [
            "和气胚胎斡化钧，胡然积雪拥柴门。",
            "花梢冻压春无力，山骨晴销晓有痕。",
            "阳壮谁令阴作梗，寒骄犹勒暖归根。",
            "昌黎浪说丰年瑞，为瑞为灾未易言。"
        ],
        "notes": "",
        "id": "92a57fc7b06682669923578a7d6d9d6f"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "西湖",
        "preface": "",
        "paragraphs": [
            "西湖胜概甲东南，满眼繁华今几年。",
            "钟鼓相闻南北寺，笙歌不断往来船。",
            "山围花柳春风地，水浸楼台夜月天。",
            "士女只知游赏乐，谁能轸念及三边。"
        ],
        "notes": "",
        "id": "89c42418e98d7c2a5f0109b1c144ff1e"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵苏巨卿",
        "preface": "",
        "paragraphs": [
            "谁叩柴门寄我诗，迎门稚子候予归。",
            "青山唤醒十年梦，明月空怀千里思。",
            "今晋古秦天地隔，范雎张禄姓名非。",
            "人生百岁发相见，世事悠悠未可知。"
        ],
        "notes": "",
        "id": "86edab1c29200fb5141a9b69b45df381"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "三洞",
        "preface": "",
        "paragraphs": [
            "群峭摩天不染埃，凝岚滴翠鬰崔嵬。",
            "帘垂飞瀑无人卷，舟引游仙出洞来。",
            "一窍中谁开混沌，三山外亦有蓬莱。",
            "扪萝更问朝真路，夹迳松阴覆绿苔。"
        ],
        "notes": "",
        "id": "42690554acd1db9e571a8a669ed37701"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵徐则正山居",
        "preface": "",
        "paragraphs": [
            "松间花外有虚亭，花自向阳松自阴。",
            "水浊不污明月色，人闲方见白云心。",
            "棋边冷眼安危著，笔底放怀长短吟。",
            "世忌独醒还恶醉，浅斟莫使酒杯深。"
        ],
        "notes": "",
        "id": "3c4315e533e26b4dd1d22d13be6bedc7"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "月夜纳凉",
        "preface": "",
        "paragraphs": [
            "天地空无半点尘，翛然池馆浸虚明。",
            "几更今古月常在，一片襟怀水共清。",
            "风定波摇晴树影，鱼翻露泻翠荷声。",
            "炎凉圆缺须臾事，我独于斯感世情。"
        ],
        "notes": "",
        "id": "acd9dfc25f5eccae00d3fe9c74035f59"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵徐永之秋兴",
        "preface": "",
        "paragraphs": [
            "谁谓四时秋最愁，胡床谈咏晋风流。",
            "山川长在英雄老，草木无边天地秋。",
            "惊眼一行渔唱晚，斜阳万里客凭楼。",
            "茫茫远水涵空碧，兴入芦花第几洲。"
        ],
        "notes": "",
        "id": "59acb6e1bc4674ca314ccac27b129ca5"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵君会感思",
        "preface": "",
        "paragraphs": [
            "满眼山川感旧游，依然野水自横舟。",
            "一樽长照古今月，两鬓不禁天地秋。",
            "有屋有田清颍尾，自蒲自柳曲江头。",
            "虚名不落人间世，一迳松风稳跨牛。"
        ],
        "notes": "",
        "id": "b1ebe0e8f7539c389c4c40732874bd02"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵徐深之",
        "preface": "",
        "paragraphs": [
            "文章何必拟卿云，笔砚无功钱有神。",
            "明月能招山入户，幽花不与世争春。",
            "百年亭馆几兴废，十载交游半故新。",
            "过眼荣华何足较，青门试问种瓜人。"
        ],
        "notes": "",
        "id": "3d95439f43cf7ed4454aad2f8610f5ad"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵宏父初夏",
        "preface": "",
        "paragraphs": [
            "留得三分春意和，荼䕷犹可入吟哦。",
            "人情疏密庭前竹，吾道卷舒池上荷。",
            "结友岂无今管鲍，论诗奚必古阴何。",
            "梅霖骤涨江天阔，还有长竿可钓么。"
        ],
        "notes": "",
        "id": "89ddcb972a0f48ba28562d48f65b3ac7"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "邵氏园亭",
        "preface": "",
        "paragraphs": [
            "曲曲亭台日月春，人间荣辱两无闻。",
            "梅边读易分明月，松下敲棋碎白云。",
            "东里先生新酿酒，北山逋客旧移文。",
            "家传应得青门趣，手种园瓜手自耘。"
        ],
        "notes": "",
        "id": "24d32e0ec9e1597e72b0f99b4cb5437e"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵何寺簿闲咏",
        "preface": "",
        "paragraphs": [
            "居喜山深人不知，凝岚空翠淡含辉。",
            "隔林樵语惊猿去，倚石松枝碍鹤飞。",
            "留客眠云听涧瀑，呼儿踏月扫苔矶。",
            "冥心静坐勿轻出，门外藤萝露湿衣。"
        ],
        "notes": "",
        "id": "2cf2f2f6f07d1f39e7b454cc9d9dab9c"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "水亭夜坐",
        "preface": "",
        "paragraphs": [
            "水光涵月浸虚窗，醉倚栏干午夜凉。",
            "蛙一两声隔篱落，萤三四点过池塘。",
            "风摇松影蛟龙活，露泻荷盘翡翠香。",
            "俯仰不知天地阔，悠然长啸据胡床。"
        ],
        "notes": "",
        "id": "67fac27f6df748f22315059ad4ab9439"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵杨恂夜兴",
        "preface": "",
        "paragraphs": [
            "漫漫夜气万山深，风露高寒天宇清。",
            "簷月窥人惊白髪，炉烟凝坐悟黄庭。",
            "挑灯看剑心犹壮，欹枕听泉眼独醒。",
            "毁誉不公随好恶，试观陆羽煮茶经。"
        ],
        "notes": "",
        "id": "4edf4e205078b48a931de70a9ad419bf"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "徐子观生挽诗",
        "preface": "",
        "paragraphs": [
            "一片清虚太极心，浮云流水世情轻。",
            "有生已作无生计，未死先求不死名。",
            "墓必预铭唐杜牧，诗能自挽晋渊明。",
            "岿然貌不随年老，留与斯文主夏盟。"
        ],
        "notes": "",
        "id": "a34b2f0a9fc807e99a1777cc44199dfc"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵赵子玉书怀",
        "preface": "",
        "paragraphs": [
            "鹑结为衣鹬作冠，采芝何处问商颜。",
            "兴亡眼欲窥千古，俯仰心无愧两间。",
            "客路西风新白髪，野花啼鸟旧青山。",
            "日高浓睡平川屋，安用鸡鸣度远关。"
        ],
        "notes": "",
        "id": "3a5f238c78a68f3cf69f18ff3959039d"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵中秋对月",
        "preface": "",
        "paragraphs": [
            "冰壶碾破一轮秋，杯吸长鲸笔挽牛。",
            "大地山河明色界，九天宫阙耀琼楼。",
            "香浮蟾桂今犹古，曲按霓裳乐易愁。",
            "四海清光无不照，何须天柱一峰游。"
        ],
        "notes": "",
        "id": "fee63edcd8d0f1b01ace6d514c3dc981"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵君会初冬",
        "preface": "",
        "paragraphs": [
            "一年好景橘黄时，骤冷惟应瘦骨知。",
            "吠犬频繁堕霜叶，栖鸦不定战风枝。",
            "炉何必试手可热，文未能成鬓欲丝。",
            "春逼寒梅三两点，蹇馿江路试寻诗。"
        ],
        "notes": "",
        "id": "fe4583c8338169672d693ed02daaf20c"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "杂兴四首  其一",
        "preface": "",
        "paragraphs": [
            "屋上青山屋下云，清泉为镜石为屏。",
            "客来问我谋生计，一卷家传相鹤经。"
        ],
        "notes": "",
        "id": "8f7faf1a7f8f7215d7187f44c4e9fbc9"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "杂兴四首  其二",
        "preface": "",
        "paragraphs": [
            "偶种阶前竹数根，引风招月伴清樽。",
            "春来为爱临阶竹，今日翻嫌竹碍门。"
        ],
        "notes": "",
        "id": "e55e064503d55be590020142b4a66787"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "杂兴四首  其三",
        "preface": "",
        "paragraphs": [
            "采药归来竹径凉，满身草露湿衣香。",
            "怕惊幽鸟穿林去，不扫松花卧石床。"
        ],
        "notes": "",
        "id": "676e27dedd15cdae731bd034e8aca3e0"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "杂兴四首  其四",
        "preface": "",
        "paragraphs": [
            "四围绿树岩藏屋，一枕清风竹满轩。",
            "醉里不知山雨过，醒来惟怪瀑声喧。"
        ],
        "notes": "",
        "id": "3b7dceaf1aab76158ce4e8b77fb79c03"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "钓台",
        "preface": "",
        "paragraphs": [
            "傲睨群雄百战来，独全高节老蒿莱。",
            "三公不任云台将，物色何须及钓台。"
        ],
        "notes": "",
        "id": "bd63076f8576eeba125454c196a39d5f"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "孤山",
        "preface": "",
        "paragraphs": [
            "老梅半树倚枯槎，路入湖心第几家。",
            "水月荒凉谁复问，游人多只看荷花。"
        ],
        "notes": "",
        "id": "2da8214a7fbebaef26bf1313943ff2c1"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "八咏楼",
        "preface": "",
        "paragraphs": [
            "八咏诗传千古名，蹇馿何在井空澄。",
            "凄凉楼外双溪月，曾照齐梁几废兴。"
        ],
        "notes": "",
        "id": "d7d147a3e16dfa645f8cfc2710403a3e"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "小三洞  其一",
        "preface": "",
        "paragraphs": [
            "四山回合响幽泉，古木苍藤路屈盘。",
            "一局残棋双鹤去，石屏空倚白云寒。"
        ],
        "notes": "",
        "id": "edd8175ede2bb101d0d61e71756f29ad"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "小三洞  其二",
        "preface": "",
        "paragraphs": [
            "洞门相对是吾家，朝看烟云暮看霞。",
            "铁笛一声山石裂，老松惊落半岩花。"
        ],
        "notes": "",
        "id": "6e3da8702cee11e7145682c4e313af8f"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "小三洞  其三",
        "preface": "",
        "paragraphs": [
            "断崖怒涌四时雪，虚壁寒凝六月霜。",
            "倚树老僧闲洗钵，碧桃花落涧泉香。"
        ],
        "notes": "",
        "id": "94c5a834d8589a44afd293e18f3c3c82"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "兜率寺",
        "preface": "",
        "paragraphs": [
            "钱唐一剑倚霜寒，万水千山蜀道难。",
            "瓶钵生涯何处在，秋风松子落诗坛。"
        ],
        "notes": "",
        "id": "d55004f1df0566fd7ff585f70992f7d7"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "西岩寺",
        "preface": "",
        "paragraphs": [
            "丹崖翠壁数千尺，绝顶僧房三四间。",
            "老树倚岩岩倚屋，白云飞去又飞还。"
        ],
        "notes": "",
        "id": "fe98adeff7e0d80bcdb3f6cbf598f699"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "紫薇岩",
        "preface": "",
        "paragraphs": [
            "灵岩旧是先生宅，拈笔新题郡守名。",
            "月落空山人语寂，涧泉犹作读书声。"
        ],
        "notes": "",
        "id": "9deaa97e7987f830c04a794595415925"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "小反岭",
        "preface": "",
        "paragraphs": [
            "泉本至清谁曰盗，溪虽可染却名愚。",
            "一夫作难随倾覆，千古青山独受污。"
        ],
        "notes": "",
        "id": "4bc069841ebfed3b4662754d35bf4c26"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "净居院遇雪",
        "preface": "",
        "paragraphs": [
            "梦回寒月吐层崖，汤响松风听煮茶。",
            "倚树恐惊残雪堕，起来不敢嗅梅花。"
        ],
        "notes": "",
        "id": "75ed717c3c526abf0ee2e34609ba2bd4"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵赵羽翁秋江杂兴  其一",
        "preface": "",
        "paragraphs": [
            "翩翩水鸟自沉浮，红蓼黄芦两岸秋。",
            "隔水人家一犬吠，斜阳篱落有渔舟。"
        ],
        "notes": "",
        "id": "7caf3c557ceceb63d6e94ff6331f9b41"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵赵羽翁秋江杂兴  其二",
        "preface": "",
        "paragraphs": [
            "雁落芦花洲外洲，半川斜日独凭楼。",
            "笛声何处雁惊起，点破清江一片秋。"
        ],
        "notes": "",
        "id": "31385cfd4929dc20fca006f27829b846"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵杜若川春日杂兴集句  其一",
        "preface": "",
        "paragraphs": [
            "行约青帘共一樽，牧童遥指杏花村。",
            "如今只有花含笑，悍吏催租夜打门。"
        ],
        "notes": "",
        "id": "929eac7ba5f6c663d4faaa943fbef095"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵杜若川春日杂兴集句  其二",
        "preface": "",
        "paragraphs": [
            "九陌净无车马尘，不须移槛损天真。",
            "凡花俗草败人意，怅望烟云缥渺人。"
        ],
        "notes": "",
        "id": "563c795dad8fbc71cb16d695ad36ca83"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "丁丑岁旦",
        "preface": "",
        "paragraphs": [
            "不写桃符换旧诗，辛盘竹爆付儿嬉。",
            "山深未见新年历，只记梅花春早迟。"
        ],
        "notes": "",
        "id": "9bebe89a2d28bb478992f35448e5c2ff"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "晚眺",
        "preface": "",
        "paragraphs": [
            "渔歌樵语隔溪村，沙上牛归小径分。",
            "烟树参差片帆落，半川斜日九峰云。"
        ],
        "notes": "",
        "id": "3e7774e890fff9446dbcc49cb9490762"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "旅夜",
        "preface": "",
        "paragraphs": [
            "拥炉兀兀坐成睡，梦到家山人不知。",
            "半夜酒醒还是客，一庭黄叶雨来时。"
        ],
        "notes": "",
        "id": "83952659e8c454270ea17afba00ab6b5"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "旅中遣怀",
        "preface": "",
        "paragraphs": [
            "片云相望浙东西，回首家山路欲迷。",
            "昨夜桐江江上梦，倒随流水上双溪。"
        ],
        "notes": "",
        "id": "61c62dbf67eea65c1e9c0cec09c0f6dc"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵赵德舆山家",
        "preface": "",
        "paragraphs": [
            "茅簷日暖卧寒林，过午老翁鼾睡声。",
            "扰扰红尘山下路，晓霜残月有人行。"
        ],
        "notes": "",
        "id": "cec5df2d53ada8775b43a248b00d506b"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "寄题千秋观",
        "preface": "",
        "paragraphs": [
            "峥嵘金碧千秋观，谁记当年贺监家。",
            "湖水亦随人世改，秋光一半失荷花。"
        ],
        "notes": "",
        "id": "5ef290836a4e4a174f26080f237bc853"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "早梅",
        "preface": "",
        "paragraphs": [
            "一气独先天地春，两三花占十分清。",
            "冰霜不隔阳和力，半点机缄妙化生。"
        ],
        "notes": "",
        "id": "a7853c0b6214f698c80df5bb6b1b2e80"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "白杜鹃花",
        "preface": "",
        "paragraphs": [
            "蜀帝魂销恨不穷，野花开落倚东风。",
            "吻干无复枝头血，几度啼来染不红。"
        ],
        "notes": "",
        "id": "40240a1c0bebaf400c1cae0884804885"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "始皇",
        "preface": "",
        "paragraphs": [
            "万世纲常具六经，天应未遽丧斯文。",
            "焚书欲灭先王道，道在人心不可焚。"
        ],
        "notes": "",
        "id": "33ba8b45c75b9098b432317aaaa6402b"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "高帝",
        "preface": "",
        "paragraphs": [
            "吕氏强梁刘氏危，宫中枕卧复谁知。",
            "酿成外戚中官祸，兴汉已开亡汉基。"
        ],
        "notes": "",
        "id": "3c0e9f25d1bd0b817b46ba527d1a030c"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "子房",
        "preface": "",
        "paragraphs": [
            "韩亡誓欲报秦仇，秦灭还兴伐楚谋。",
            "一念为韩非为汉，无功何必愿封留。"
        ],
        "notes": "",
        "id": "28d5ce5ca85557fd806717617fb9d371"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "许劭",
        "preface": "",
        "paragraphs": [
            "四海同推月旦评，是非公论至今存。",
            "老瞒敢肆奸雄志，未必不因公一言。"
        ],
        "notes": "",
        "id": "99bb8e072f865b1a467e37f2f785353b"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "祢衡",
        "preface": "",
        "paragraphs": [
            "怀中漫刺欲何之，四海交游只两儿。",
            "不死曹瞒死黄祖，杀身何补汉兴衰。"
        ],
        "notes": "",
        "id": "fb5ac6a8ed823a3391c3c9b7609b8eed"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "孔明",
        "preface": "",
        "paragraphs": [
            "居荆不肯吞刘表，入蜀胡为诈取璋。",
            "二子孰非刘氏后，岂惟玄德可兴王。"
        ],
        "notes": "",
        "id": "9e643fee049eb066c90fb26f420ed45d"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "曹操",
        "preface": "",
        "paragraphs": [
            "心非禅代荀文若，目识奸雄许子将。",
            "身苟未亡终篡汉，不知何德比文王。"
        ],
        "notes": "",
        "id": "65759be92a1a40c843a3ae6dd6017d87"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "柳子厚",
        "preface": "",
        "paragraphs": [
            "早缀朝班附叔文，晚随儿女拜双星。",
            "半生巧宦翻成拙，何用区区更乞灵。"
        ],
        "notes": "",
        "id": "2fe2e7ada2cb7162d75bc6368e621f09"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "读明妃引",
        "preface": "",
        "paragraphs": [
            "周求莘女终亡纣，越献西施竟灭吴。",
            "马上琵琶徒自恨，不思强汉弱匈奴。"
        ],
        "notes": "",
        "id": "e7f9b268cd87dff8610a1ef5d2a74bb1"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵鉴中八咏  其一",
        "preface": "",
        "paragraphs": [
            "青山削芙蓉，上有浮云生。",
            "窈窕俯长流，逶迤带重城。",
            "朝光散霞彩，暮色涵空青。",
            "鸱夷去不回，遗尔千古名。"
        ],
        "notes": "",
        "id": "9b952f89310d27117b6eb1e9104e15c2"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵鉴中八咏  其二",
        "preface": "",
        "paragraphs": [
            "蓬莱失左股，负以垂天翼。",
            "中有仙人居，珠宫灿瑶席。",
            "凝云不飞去，化作轮囷石。",
            "弹琴坐石上，长忆三山客。"
        ],
        "notes": "",
        "id": "084e224a5d2f44c82e280bb30d0bb9eb"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵鉴中八咏  其三",
        "preface": "",
        "paragraphs": [
            "会稽山水国，崇山幽事多。",
            "当时觞咏处，春净花颜酡。",
            "磊落黄金罍，玲珑白玉珂。",
            "行乐须及时，美人在丘阿。"
        ],
        "notes": "",
        "id": "c35f5b915e346cd4026886ef70bf2b39"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵鉴中八咏  其四",
        "preface": "",
        "paragraphs": [
            "梅山如积翠，的皪手堪捧。",
            "遥遥仙人尉，盘盘故时陇。",
            "丹泉清可鉴，石乳甘于湩。",
            "行将解尘缨，于焉滔高踵。"
        ],
        "notes": "",
        "id": "b06b8204f7583f8e1affe4c4c1f603a5"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵鉴中八咏  其五",
        "preface": "",
        "paragraphs": [
            "我爱鉴湖水，明如照胆铜。",
            "澄清若有待，浑浊那能蒙。",
            "当时贺知章，富贵如苓通。",
            "岂无一亩地，来筑仙人宫。"
        ],
        "notes": "",
        "id": "3dd48644429e124edff39ae9536b081b"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵鉴中八咏  其六",
        "preface": "",
        "paragraphs": [
            "驱车晓行迈，行行出郊郭。",
            "断冈屹崇墉，虚籁殷灵壑。",
            "雨深瑶草长，风定松花落。",
            "西山有爽气，逍遥倚晴阁。"
        ],
        "notes": "",
        "id": "872c64407cc7aacb5c9ead8150316e47"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵鉴中八咏  其七",
        "preface": "",
        "paragraphs": [
            "楼居本高明，况在松竹闲。",
            "溪流深几尺，新雨过前山。",
            "浮云多变态，好鸟亦闲关。",
            "偃蹇楼中人，对酒还开颜。"
        ],
        "notes": "",
        "id": "6139d62ab61c699683af1b5095366453"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵鉴中八咏  其八",
        "preface": "",
        "paragraphs": [
            "视心如莲花，净明涵十虚。",
            "出泥本无垢，露体皆真如。",
            "大千入一息，宴坐忘百须。",
            "陶公虽饮酒，时能到林庐。"
        ],
        "notes": "",
        "id": "48b27e209ac9cfab338d8b8be74b2187"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "吊古行",
        "preface": "",
        "paragraphs": [
            "苍梧之南湘水头，烟波逐客增离忧。",
            "重瞳孤坟閟白日，双娥贞佩摇清秋。",
            "江空夜闻鬼对泣，泣罢仍为鼓瑶瑟。",
            "瑟声渐杳江声长，丹枫坠影天霜白。",
            "临江被髪招帝魂，拔剑欲断东流奔。",
            "东流无穷帝不返，呜呼薄俗无由敦。"
        ],
        "notes": "",
        "id": "93b2ac18653208285ec1d0e9c9a5647f"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "钓台",
        "preface": "",
        "paragraphs": [
            "抛却羊裘入汉庭，偶然偃卧两忘形。",
            "先生无处可伸足，太史何烦奏客星。"
        ],
        "notes": "",
        "id": "f4c1d2a81f533719c2dad92cab308183"
    }
]