[
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "山中  其一",
        "preface": "",
        "paragraphs": [
            "我家万山中，日日采樵去。",
            "扪萝上层巅，苔滑不留履。",
            "落日负樵归，云深失归路。",
            "谁家犬吠声，声在云深处。"
        ],
        "notes": "",
        "id": "4661389c81481fe8dd6752556f8e103a"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "山中  其二",
        "preface": "",
        "paragraphs": [
            "偶因抱瓮出，夜汲涧底泉。",
            "荡摇水中月，水定光复圆。",
            "问水水不语，问月月不言。",
            "倚树一长啸，万壑松风寒。"
        ],
        "notes": "",
        "id": "ddd7f38f220ea2d2cb82307dd17a7134"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "拟古",
        "preface": "",
        "paragraphs": [
            "君心如柳枝，春尽絮狂飞。",
            "妾心如古木，不受春风吹。",
            "古木宁槁死，可伐不可移。",
            "风絮飞不已，飘零将安归。"
        ],
        "notes": "",
        "id": "3608eb0d42e38b60c9c884e7af0dcc79"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "晚步",
        "preface": "",
        "paragraphs": [
            "径狭不容车，溪浅不容钓。",
            "平芜淡云烟，独鸟下残照。",
            "见山孑无言，倚树忽长啸。",
            "徘徊澹忘归，空林明远烧。"
        ],
        "notes": "",
        "id": "9f877b5303252c2bddca32a91d316576"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "有客",
        "preface": "",
        "paragraphs": [
            "有客叩我门，动色谈公侯。",
            "权门热于火，富贵可力求。",
            "我性不谐俗，素拙生计谋。",
            "苟求未必得，徒为君子羞。",
            "拂衣起谢客，夷然卧林丘。"
        ],
        "notes": "",
        "id": "65b881eb4c013ee70946d99f727aa9b4"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "和渊明诗",
        "preface": "",
        "paragraphs": [
            "林屋本深寂，而多禽鸟喧。",
            "一静制群动，何必更幽偏。",
            "西风扫脱叶，见此林杪山。",
            "朝看孤云出，暮看孤云还。",
            "云飞亦何心，相对两忘言。"
        ],
        "notes": "",
        "id": "d28863b88630eee8d05b9332506b4dc2"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "宿栖真院分韵得独字",
        "preface": "",
        "paragraphs": [
            "空翠冷滴衣，石藓滑吾足。",
            "偶随白云去，栖此林下屋。",
            "楼影挂斜阳，钟声出深竹。",
            "山僧老面壁，谁与伴幽独。",
            "分我云半间，欹枕听飞瀑。"
        ],
        "notes": "",
        "id": "463a5be348ecf0bcd940d4af650d23ca"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "寄意",
        "preface": "",
        "paragraphs": [
            "妾家有明镜，百炼方能成。",
            "宝匣玉为台，持以奉良人。",
            "自恃妾貌妍，懒拂镜上尘。",
            "妾貌未及衰，妾镜先已昏。",
            "貌衰不再少，镜昏能再明。",
            "为君一磨拭，烱烱光如新。",
            "徒能照妾貌，安能照妾心。"
        ],
        "notes": "",
        "id": "6b39f6c942fd74a7636b89a668cff465"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "述怀",
        "preface": "",
        "paragraphs": [
            "孔明卧隆中，世事若不闻。",
            "草庐两三策，大义固已明。",
            "陶潜晋处士，束带耻屈身。",
            "浩然归去来，把酒惟长吟。",
            "潜鱼游深渊，好鸟鸣高林。",
            "是以古君子，出处各有心。"
        ],
        "notes": "",
        "id": "062074f90478bc05f75058fbe256fee4"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "庭前有松树",
        "preface": "",
        "paragraphs": [
            "庭前有松树，百尺盘虬龙。",
            "材大不适用，偃蹇霜雪中。",
            "五陵年少儿，种花不种松。",
            "寄言傲霜雪，何似媚春风。",
            "松有千岁根，花无十日红。",
            "众人逐时好，君子惟固穷。"
        ],
        "notes": "",
        "id": "998a860d6e3cfcfaa5208e6720a79c0f"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "探梅分韵得香字",
        "preface": "",
        "paragraphs": [
            "绝壁两屦云，荒村半桥霜。",
            "孤往欲何之，林下幽径长。",
            "寒梅在何许，临风几徜徉。",
            "谁家断篱外，一枝寄林塘。",
            "水静不摇影，竹深难护香。",
            "无言独倚树，山空月荒凉。"
        ],
        "notes": "",
        "id": "43c57ed61325f2fb61a64254cf8af84f"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "所怀寄何寺簿",
        "preface": "",
        "paragraphs": [
            "斜日明远树，落叶走空阶。",
            "闭门寂无事，心澹境自佳。",
            "美人期不来，此乐谁与偕。",
            "岂无南飞雁，可以寄所怀。",
            "所怀不可寄，孤云渺天涯。"
        ],
        "notes": "",
        "id": "bca66c638608ff067aa96708e5a2748c"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "蝉",
        "preface": "",
        "paragraphs": [
            "斜阳挂庭树，有蝉鸣树颠。",
            "无端聒人耳，惊我闲窗眠。",
            "吾观动物中，至清莫如蝉。",
            "翩然蜕污浊，饱餐风露寒。",
            "此外一无求，何苦浪喧喧。",
            "口给祇屡憎，不如且忘言。"
        ],
        "notes": "",
        "id": "b6e1678b9850b110f8aa50de633b9a56"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "拟古",
        "preface": "",
        "paragraphs": [
            "东篱有佳菊，埋没野草傍。",
            "草蔓日以滋，菊苗日以荒。",
            "生意几欲息，菊短草何长。",
            "深秋严霜下，百草不复芳。",
            "采采东篱花，澹然发幽香。",
            "万物各有时，盛衰固其常。",
            "荣华不足恃，穷困果何伤。"
        ],
        "notes": "",
        "id": "3a9f426221bb8fa28eaffcb649ac7775"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "送赵宰之上虞  其一",
        "preface": "",
        "paragraphs": [
            "百里子男邦，职任非不厚。",
            "治民如牧羊，扰之则惊走。",
            "睠兹上虞邑，江海环左右。",
            "萧萧北风寒，怒涛声撼吼。",
            "元亮已赋归，世事付杯酒。",
            "宗子古维城，此行应不苟。",
            "茧丝与保障，二者孰先后。",
            "勉旃重勉旃，毋袖经纶手。"
        ],
        "notes": "",
        "id": "f5a5b2cf46cc1fcdb4002e9d2ea0e5f1"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "送赵宰之上虞  其二",
        "preface": "",
        "paragraphs": [
            "吾闻句践国，昔有鸱夷子。",
            "沼吴收隽功，扁舟五湖里。",
            "又闻越东山，安石真奇士。",
            "一局别墅棋，失笑屐折齿。",
            "缅怀百世风，可以肃顽鄙。",
            "峨峨禹穴山，滔滔浙江水。",
            "山川今犹昔，宁无安与蠡。",
            "为我谢二公，幸为苍生起。"
        ],
        "notes": "",
        "id": "e8cf422afcabcb8c9fe4070a9144cb33"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "感兴  其一",
        "preface": "",
        "paragraphs": [
            "愚公欲移山，精卫欲填海。",
            "嗟乎智力穷，山海元不改。",
            "春秋更战国，仁义日荒怠。",
            "近趋管晏功，远受仪秦诒。",
            "杨墨骋邪说，申韩祸无罪。",
            "孔孟生其间，迂阔谁复采。",
            "群嚣竞纷纭，智力几百倍。",
            "山崩海可竭，吾道固长在。"
        ],
        "notes": "",
        "id": "85d8402eca3d1688fedc8df491bf2663"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "感兴  其二",
        "preface": "",
        "paragraphs": [
            "游鱼闻饵香，宁悟钩入口。",
            "不忍一朝饥，竟落渔人手。",
            "捕雉必以媒，相呼欣得偶。",
            "失身罗网中，乃为媒所诱。",
            "嗟哉二物微，智不料其后。",
            "飞潜一失所，虽悔复何咎。",
            "矧为物之灵，而不慎所守。",
            "饥渴能害心，交游多卖友。"
        ],
        "notes": "",
        "id": "e7e11f58519a66233c0ed3ee53104414"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵秉国种菊",
        "preface": "",
        "paragraphs": [
            "渊明令彭泽，自谓归来好。",
            "外物一无累，刚被菊花恼。",
            "东篱兴悠然，一醉舒怀抱。",
            "陶没已千载，爱菊人何少。",
            "谁能轻富贵，高蹈一世表。",
            "种菊学渊明，此意何矫矫。",
            "栽培春雨中，不待秋风老。",
            "南山无古今，世事何时了。",
            "先生笑不言，杜门方却扫。"
        ],
        "notes": "",
        "id": "cf86748c82289849da357a860fa11e74"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "赠张君玉",
        "preface": "",
        "paragraphs": [
            "闭门十日雨，萧然抱孤琴。",
            "之子从何来，踏雨叩我门。",
            "对床话达晓，山窗耿青灯。",
            "挽衣不可留，何以赠子行。",
            "问子此何时，瞇目凄黄尘。",
            "四海非不宽，可语今几人。",
            "潇潇风雨中，奔走欲何营。",
            "愿子重自爱，堂有白髪亲。"
        ],
        "notes": "",
        "id": "35e4f374d17c6765ba407a726748ed09"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "八月十四夜对月",
        "preface": "",
        "paragraphs": [
            "好风从西来，浮云忽中披。",
            "片月耿层空，清气入诗脾。",
            "皎皎万里光，谁言一分亏。",
            "亏者盈之渐，乘除迭相推。",
            "既圆终复缺，何如未圆时。",
            "过满易招损，极盛必有衰。",
            "人事无不然，一笑姑置之。",
            "愿我尊有酒，何喜亦何悲。",
            "颓然就一醉，月落吾不知。"
        ],
        "notes": "",
        "id": "6cb4ae1da10f923da2c3ec5ed45d9b8d"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "山中何所有",
        "preface": "",
        "paragraphs": [
            "山中何所有，古松与清泉。",
            "一泓涵素月，千尺摇苍烟。",
            "我生乏世用，乐此山林闲。",
            "临流或倚树，物我两悠然。",
            "慎勿作梁栋，斧斤斵其天。",
            "慎勿入江海，汹涌生波澜。",
            "流荡易忘返，正直难自全。",
            "我欲叩其理，水去松无言。"
        ],
        "notes": "",
        "id": "ff98a1fa432edfc8465684ac8afffaa5"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "感兴  其一",
        "preface": "",
        "paragraphs": [
            "吴起为鲁将，杀妻殊不仁。",
            "乐羊伐中山，食子太无情。",
            "功名苟为重，骨肉无乃轻。",
            "以此谋富贵，何如甘贱贫。",
            "沛丰三尺剑，抵掌收楚秦。",
            "未央玉巵寿，以功骄父兄。",
            "惜哉一杯酒，终愧一杯羹。"
        ],
        "notes": "",
        "id": "a8d84efeef2b9064e8838e858b263803"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "感兴  其二",
        "preface": "",
        "paragraphs": [
            "晋人杀鸣犊，孔子不渡河。",
            "河之水洋洋，临流一长歌。",
            "岂无舟与楫，所惧蛟与鼍。",
            "蛟鼍任险怪，不度如我何。",
            "黄鹄一远举，奚忧婴网罗。"
        ],
        "notes": "",
        "id": "2d1e3d525764aae7c287dbbfc5e41bda"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "感兴  其三",
        "preface": "",
        "paragraphs": [
            "卫人将授甲，鹤有乘轩宠。",
            "爱人不如禽，士固不为用。",
            "唐人竞朝梁，怒杀孙供奉。",
            "兽犹知有君，人胡不愧悚。"
        ],
        "notes": "",
        "id": "556c70928add980da74215fea5167b00"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "感兴  其四",
        "preface": "",
        "paragraphs": [
            "鹰犬饱粱肉，饥人厌粥糜。",
            "墙屋被文绣，民有号寒儿。",
            "禽兽食人食，土木衣人衣。",
            "俗偷或过侈，民穷易为非。",
            "君子固有守，岂若世所为。",
            "富贵苟可得，贫贱终莫移。"
        ],
        "notes": "",
        "id": "363c8094865784cbf8aa7fb80d343366"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "感兴  其五",
        "preface": "",
        "paragraphs": [
            "群栖平沙雁，有警奴辄鸣。",
            "鸣多谓奴妄，哀嗷堕弓矰。",
            "甡甡中林鹿，以媒诱其群。",
            "相呼入网罟，鹿死媒独生。",
            "骨肉不相信，效忠况他人。",
            "轻言托心腹，卖友终不仁。",
            "君子能审友，四海皆弟兄。"
        ],
        "notes": "",
        "id": "5b14b570dd7cd67df54e54fb19fac70f"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "有所思",
        "preface": "",
        "paragraphs": [
            "君在南山南，水阔云漫漫。",
            "我在北山北，木落天地宽。",
            "所思不可见，孤峰碧巑岏。",
            "片云遥相望，脉脉一水间。",
            "水流渺何许，抚松独盘桓。",
            "人生有离合，把酒欲问天。",
            "何以寄所思，取琴倚风弹。",
            "一弹不成调，再弹谁与言。",
            "抱琴耿无寐，月落空山寒。"
        ],
        "notes": "",
        "id": "e39af0054bdaffa8e3b20d9e34bf3904"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "杜少陵赠卫八处士韵别秉国",
        "preface": "",
        "paragraphs": [
            "昔君坐谈诗，古音振宫商。",
            "昔我起舞剑，三尺星斗光。",
            "我剑何慷慨，君诗何老苍。",
            "感此一笑叹，徒成九回肠。",
            "久别忽想见，岁月惊惶惶。",
            "岂无平生友，对面险太行。",
            "知心今几人，况复天一方。",
            "安得飞霞佩，共挹天瓢浆。",
            "道义有真乐，何必甘膏粱。",
            "临行劝我酒，我饮不尽觞。",
            "一饮情易阑，再饮情更长。",
            "斜阳重回首，烟水空苍茫。"
        ],
        "notes": "",
        "id": "df631e651ad71052e76f8808242a8dc4"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "示衢子",
        "preface": "",
        "paragraphs": [
            "我学三十年，巧不能胜拙。",
            "汝年今弱冠，慎勿虚岁月。",
            "何必千里师，而后可受业。",
            "何必万卷书，而后称博洽。",
            "读书贵有用，岂徒资笔舌。",
            "立身一弗谨，万事皆瓦裂。",
            "蔬肉同一饱，自可甘薇蕨。",
            "布帛同一煖，何必轻裋褐。",
            "贫贱士之常，纷华安足悦。",
            "晴窗明几砚，夜灯耿风雪。",
            "汝今其勉旃，经史须涉猎。",
            "顾我何足学，当学古贤哲。"
        ],
        "notes": "",
        "id": "375f960782359cc12ae2f4c170d825c8"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "戊子元夕大雪",
        "preface": "",
        "paragraphs": [
            "去年逢元夕，交光灯与月。",
            "今年逢元夕，交光灯与雪。",
            "有月已甚奇，一雪更奇绝。",
            "灿烂星斗光，晃耀琼瑶阙。",
            "纷纷竞儿嬉，笙歌声不歇。",
            "年来独衰懒，颇亦厌喧杂。",
            "呼儿早闭门，拥炉烧落叶。",
            "雪月两不知，孤灯任明灭。"
        ],
        "notes": "",
        "id": "d11d04c0a18f8c93f6821fccd9a6f48f"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次张嘉父闲居",
        "preface": "",
        "paragraphs": [
            "有诗可以吟，何必拟李陵。",
            "有酒可以酌，何必慕伯伦。",
            "自吟复自酌，一笑睨白云。",
            "卷舒见吾道，聚散亦世情。",
            "老我一茅屋，萧萧山下村。",
            "种瓜有余地，吾亦安吾贫。",
            "兴来即杖屦，孤往无与朋。",
            "晨出未启户，暮归或扣门。",
            "翛然脱尘鞅，无怀与大庭。",
            "所以轩冕贵，不移丘壑心。",
            "此意谁独识，千载一渊明。",
            "渊明不复作，视此壁上琴。"
        ],
        "notes": "",
        "id": "3de33ea3bbe3eb16479f6253ba1bc7f0"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "伯劳",
        "preface": "",
        "paragraphs": [
            "呜呼有生初，蠢蠢不知几。",
            "血气均有欲，扰扰靡穷已。",
            "伯益烈山泽，庭氏挟弓矢。",
            "驱除或未尽，遗类复纷靡。",
            "岂惟枭鸟恶，亦有伯劳氏。",
            "琐琐至微物，凶悖乃如此。",
            "不思天壤间，万物虽异类。",
            "子之于父母，恩爱均一理。",
            "卵翼哺尔成，胡为遽忘义。",
            "昔闻乌反哺，羔羊能跪乳。",
            "蜂蚁识君臣，豺狼知父子。",
            "寄语当世人，为此勿为彼。"
        ],
        "notes": "",
        "id": "27630cbb62139a0f3976f2082003e764"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "鹊鸦行",
        "preface": "",
        "paragraphs": [
            "世以鹊为吉，人多喜其鸣。",
            "世以鸦为凶，鸣多人辄嗔。",
            "吉凶一以定，嗔喜此焉分。",
            "相彼新罗鹞，于何分爱憎。",
            "群鸦竞喧集，有耳若不闻。",
            "一鹊不相容，搏击以为能。",
            "不知鹊可喜，甘与鸦为群。",
            "妒善复党恶，鸷悍徒不仁。",
            "石显怙权宠，望之不容身。",
            "林甫擅柄用，何有乎九龄。",
            "宁为望之辱，不作石显荣。",
            "宁为九龄死，不作林甫生。",
            "邪正苟倒置，是非竟难陈。",
            "人事无不然，何独此微禽。"
        ],
        "notes": "",
        "id": "9e9b2166598efcafc2dbb301e6d4f336"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "故家有乔木",
        "preface": "",
        "paragraphs": [
            "故家有乔木，众鸟巢其枝。",
            "纷然各卵育，自啄还自飞。",
            "谁欤恣残忍，缘木登其危。",
            "毁室取尔子，杀戮轻如嬉。",
            "漂摇风雨中，巢破不复支。",
            "破者尚可完，死者终无归。",
            "自谓翔后集，今乃失所依。",
            "胡不舍之去，远择高林栖。",
            "主人不我爱，舍此复何之。",
            "哀哀鸣向天，路远天不知。",
            "吾闻重太息，事莫大于斯。",
            "弱肉强之食，扰扰今何时。",
            "人生且未保，尔死谁复悲。",
            "寄言民父母，赤子方流离。"
        ],
        "notes": "",
        "id": "714fd8ab8887efc4e733b741693c0ada"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "邻叟言",
        "preface": "",
        "paragraphs": [
            "客行归故乡，依依一邻叟。",
            "把酒向我言，重叹生不偶。",
            "大男年二十，前年方娶妇。",
            "府帖点乡兵，井邑备攻守。",
            "万骑声撼天，战骨今欲朽。",
            "小男年十三，娇痴犹恋母。",
            "所恃惟此儿，未忍辄笞殴。",
            "垂白力耕耘，一饭仅充口。",
            "东邻数十家，兵火十无九。",
            "西邻破茅屋，萧然一无有。",
            "悍吏猛索租，摧剥及鸡狗。",
            "嗟子行四方，颇亦闻此否。",
            "偶述邻里情，勿讶言语丑。",
            "老妇洗瓦盆，呼儿进畦韭。",
            "愿子姑暂留，为我进杯酒。"
        ],
        "notes": "",
        "id": "a0ebe80e3e294ce8b45a97e5ee62cfc3"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "母子别",
        "preface": "",
        "paragraphs": [
            "客游严陵道，中路哭者谁。",
            "哀哀母子别，云是夫弃妻。",
            "百年结欢爱，一旦生别离。",
            "妾去何足怜，怜此乳下儿。",
            "哌哌未能语，弃去良可悲。",
            "儿啼苦恋母，母闻转悲凄。",
            "欲语别离苦，孩提尔何知。",
            "徒能抚汝顶，相顾空泪垂。",
            "夫妇义已绝，母子恩亦亏。",
            "尔饥谁与哺，尔寒谁与衣。",
            "明年尔学行，谁与相提携。",
            "人言无母怜，有父尚可依。",
            "尔父忍弃我，弃汝将如遗。",
            "去去两相失，相见未有期。",
            "娟娟秀眉目，梦寐或见之。",
            "夜静涧声咽，犹似闻儿啼。"
        ],
        "notes": "",
        "id": "445f27376c6a19a50f44129ae083c6e0"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "丁亥冬大雪",
        "preface": "",
        "paragraphs": [
            "顽云拨不开，阴风挟严威。",
            "大雪止复作，细民已嘘嚱。",
            "人言丰年瑞，可乐胡反悲。",
            "频年岂无雪，雪少寒不知。",
            "谁为御寒计，茅屋曝晴曦。",
            "今年雪大作，始信贫无衣。",
            "地炉燎湿薪，僵坐缩如龟。",
            "年丰固可乐，一饱远莫期。",
            "但忧今日寒，未虑明年饥。",
            "岂知纨绔子，重裘拥柔肌。",
            "绣阁蔼春风，金帐环蛾眉。",
            "惟恨雪不多，低唱饮羔儿。",
            "且尽一己欢，宁为尔民思。",
            "尔民毋自苦，会有年丰时。",
            "鸡豚燕同社，玉粒香浮炊。",
            "一饱有余乐，八珍亦奚为。",
            "寄语纨绔子，此意知不知。"
        ],
        "notes": "",
        "id": "5a381447f6cea438396a163cc34914e5"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "路傍女",
        "preface": "",
        "paragraphs": [
            "路傍谁家女，踌躇不能去。",
            "自言妾小时，家本樵川住。",
            "十五嫁良人，长年秉机杼。",
            "辛勤奉舅姑，足不越庭户。",
            "去年秋枣红，边人健如虎。",
            "移家入深林，自谓百无虑。",
            "空山鸣剑戟，失色骇相顾。",
            "星散各偷生，不幸适相遇。",
            "妾身如风花，飘零委尘土。",
            "妾命如蜉蝣，焉能保朝暮。",
            "一死恨不蚤，空为年少误。",
            "去去忽相失，零落在中路。",
            "妾有乳下儿，咿哑方学语。",
            "四海尚干戈，安知尔生死。",
            "回首望天涯，家山在何处。",
            "妾命负所天，顾影惟自怜。",
            "自怜轻失节，天下何独妾。"
        ],
        "notes": "",
        "id": "33e7a764c03e9b42a75e69bd754ab9df"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "七月七日",
        "preface": "",
        "paragraphs": [
            "西风扫残暑，微月澹新秋。",
            "相传织女星，今夕嫁牵牛。",
            "翩翩联鹊桥，亭亭拥龙辀。",
            "多少乞巧人，笑语穿针缕。",
            "吾尝夜观象，细与推其由。",
            "惟有五纬星，顺逆有去留。",
            "经星二十八，历历如缀旒。",
            "万古俨不动，分列十二州。",
            "其余众常星，烂然满空浮。",
            "休咎必有证，君德修不修。",
            "胡独牛与女，不与众星侔。",
            "乃知尘世人，配偶相绸缪。",
            "少陵号诗史，万象穷冥搜。",
            "亦云年年渡，秋期何用愁。",
            "彼哉柳河东，抱拙不自谋。",
            "旁趋事曲折，窃效儿女求。",
            "谁与倡邪说，诞谩不复收。",
            "淫亵转相袭，寖使其辞浮。",
            "仙槎倘可乘，我欲凌空游。",
            "再拜二星灵，一洗千古羞。",
            "天高不可问，河汉空西流。"
        ],
        "notes": "",
        "id": "9641c2d880903927226f8013ce31aa4f"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "访叶灵渊",
        "preface": "",
        "paragraphs": [
            "细路如蛇盘，山根复山巅。",
            "振衣上千仞，顿觉天地宽。",
            "四山朗开豁，斜阳淡平川。",
            "溪浅不可舟，桥断衣可搴。",
            "依依桑柘村，翳翳井里烟。",
            "老翁古柳枢，扶杖白垂肩。",
            "问途入深巷，蒲柳隠败垣。",
            "忽得幽人居，一室静且安。",
            "中有插架书，外有负郭田。",
            "种秫可酿酒，枕书时醉眠。",
            "自言居家好，笑我行路难。",
            "欲分清溪尾，著我屋数椽。",
            "踏月两相过，亦足陶情欢。",
            "子虽爱我厚，我亦愧子言。",
            "天涯倦游客，岂不怀故山。",
            "抱薪煮白石，岸巾曝晴簷。",
            "兴来或杖履，松阴弄潺湲。",
            "如此岂不乐，胡为复盘桓。",
            "泠然御风去，月暮孤云寒。"
        ],
        "notes": "",
        "id": "dff1acf593686e9fa7fb9f159be7eb97"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵吕芳卿春游",
        "preface": "",
        "paragraphs": [
            "春光美于酒，我得醉其淳。",
            "春情浩于海，我得涉其滨。",
            "人生贵适意，何须苦悲颦。",
            "轩轩远游志，恨不穷入垠。",
            "流连虑忘返，岂徒玩芳新。",
            "游子多愒日，志士惟竞辰。",
            "二者孰得失，谁能究其因。",
            "俯仰天壤间，何轻用此身。",
            "骄惰由放逸，美好出艰辛。",
            "此日何足惜，我思古之人。"
        ],
        "notes": "",
        "id": "dd5767c1b02159c9a220a66dcad47588"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "呼儿",
        "preface": "",
        "paragraphs": [
            "涧深飞瀑寒，云破断崖碧。",
            "呼儿入深林，扫此松下石。",
            "澹然忘世故，一枕聊自适。",
            "梦断山月高，孤猨啸青壁。"
        ],
        "notes": "",
        "id": "82033387277588244d48ee6f936380ca"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "邻叟招饮",
        "preface": "",
        "paragraphs": [
            "灯火隔篱落，呼儿掩柴门。",
            "邻叟挽我衣，笑指老瓦盆。",
            "酒尽意未已，语杂情更真。",
            "嗟嗟行路难，劝我归与邻。",
            "团𪢮一家乐，亦足娱其亲。",
            "低头愧叟言，未语面辄頳。",
            "父昔教我书，意在为荣亲。",
            "十岁始知学，二十能为文。",
            "三十将远游，海波忽扬尘。",
            "年今几半百，亲老安可云。",
            "岁时一杯酒，父子祖与孙。",
            "客多在家少，暂聚还复分。",
            "曾不如尔乐，欢然力耕耘。",
            "父醉儿解扶，翁归妪相迎。",
            "十日九在家，笑语蔼生春。",
            "我无田可归，岂无山可耕。",
            "我无秫可酿，岂无泉可烹。",
            "幸及亲未衰，菽水或可营。",
            "无愧邻叟言，乃不愧予心。"
        ],
        "notes": "",
        "id": "bf1fdfc7f45ea520cd74ee20d14c1e94"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "我从山中游",
        "preface": "",
        "paragraphs": [
            "我从山中游，归来林壑暝。",
            "涧水冻不流，月出四山静。",
            "柴扉不敢敲，恐惊孤鹤醒。",
            "徘徊踏明月，倚杖看松影。"
        ],
        "notes": "",
        "id": "cbef79f2e2da3472258bde43c31146ae"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵郑德彝拟古集句",
        "preface": "",
        "paragraphs": [
            "明月照高楼，永夜不阖扉。",
            "盈盈楼上女，耿耿如相依。",
            "岁月忽已晚，草木变芬菲。",
            "扳条折其荣，风流付枕帏。",
            "蹇修时不存，悠悠谁与归。",
            "仰视浮云驰，俯见月在衣。",
            "置书怀袖中，有约吾敢违。",
            "愿寄双飞燕，为我西北飞。"
        ],
        "notes": "",
        "id": "3ae62e8ffc23a7ec86cf44ce268b119d"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵子益秋怀集句",
        "preface": "",
        "paragraphs": [
            "春草秋更绿，能得几时好。",
            "人生非金石，坐愁红颜老。",
            "振衣千仞冈，木落雁飞早。",
            "无营地转幽，遂动自纷扰。",
            "时哉不我与，全身以为宝。",
            "不是傲当时，用拙存吾道。"
        ],
        "notes": "",
        "id": "414287e4be93474e4e7133b1c5b53fa1"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵刘和德赋渊明",
        "preface": "",
        "paragraphs": [
            "士之生斯世，身穷志弥笃。",
            "不惟气浩然，亦是敦薄俗。",
            "渊明晋高士，志岂在微禄。",
            "不以进为荣，不以退为辱。",
            "云出鸟倦还，吾亦从吾欲。",
            "南山岂无豆，东篱亦有菊。",
            "日与田父游，气象和而肃。",
            "一枕北窗风，红尘任奔逐。",
            "起视天壤间，四海空两目。",
            "但愿樽有酒，宁顾瓶无粟。"
        ],
        "notes": "",
        "id": "18b25ae72aa6fde417c764b3ef6f5873"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "再游石壁寺",
        "preface": "",
        "paragraphs": [
            "曾为石壁游，更借僧房宿。",
            "楼阁倚林腰，溪山醒尘目。",
            "敲门寻旧僧，清响应林谷。",
            "老僧不厌客，分我云半屋。",
            "禅月岂后身，尚余诗满腹。",
            "疑我亦荀鹤，再与赋汉牧。",
            "汲井昼煮茶，洗钵夜分粥。",
            "山空人语寂，邀我入深竹。",
            "独抱无弦琴，不唱浮生曲。",
            "月树影参差，风鸣声断续。",
            "翛然出尘表，身世转幽独。",
            "明朝出山去，无言笑相瞩。",
            "江上石牛眠，秋草为谁绿。"
        ],
        "notes": "",
        "id": "32934f785359aca4ff3c53d31539d5ad"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "小石塘源",
        "preface": "",
        "paragraphs": [
            "万山鬰回合，群木尤老苍。",
            "细路百盘折，崎岖陟羊肠。",
            "凉阴覆峭壁，萦回涧流长。",
            "绿萝下百尺，笑挹清泉香。",
            "甘寒试一潄，齿颊凝冰霜。",
            "拂石坐未去，樵叟来我傍。",
            "云此涧中水，其源来浦阳。",
            "浦阳婺属邑，亦我父母邦。",
            "欲我饮此水，而不忘故乡。",
            "叟言起予意，振衣欲飞扬。",
            "便将随水源，径度千仞冈。",
            "叟前挽我衣，迟留且勿忙。",
            "吾家隔前坡，林居愧荒凉。",
            "寒醅旋可压，为子炊黄粱。",
            "微径行荦确，柴门隠松篁。",
            "推户拂尘席，延我入中堂。",
            "呼儿出长揖，阔步何蹡踉。",
            "问我从何来，惊顾走欲僵。",
            "屡呼不复出，自起致茶汤。",
            "坐不分宾主，高谈到羲皇。",
            "炊烟淡茅屋，劝我饮尽觞。",
            "葫芦烂鹅鸭，盘饤罗芥姜。",
            "一饱共酣寝，此乐殊未央。",
            "摄衣起谢叟，听我歌慨慷。",
            "风埃暗宇县，干戈几抢攘。",
            "朽骨缠蔓草，呻吟卧残创。",
            "荒丘奔狐兔，断础悲蛩螀。",
            "奔逃不相顾，流离各凄伤。",
            "十年未返业，几人失耕桑。",
            "而此源中民，熙然独徜徉。",
            "数家联聚落，茅茨带林塘。",
            "笑语声相闻，隔篱灯火光。",
            "翁妪各垂白，童稚纷成行。",
            "嫁女必近邻，生男不行商。",
            "死徙无出境，耕织各有常。",
            "地罏老瓦盆，竹几素木床。",
            "俗淳器亦古，岂识时世妆。",
            "瓜瓠满篱落，麻苎翳门墙。",
            "缺窦出鸡犬，平坡散牛羊。",
            "豚蹄一盂酒，神休答丰禳。",
            "村讴杂社鼓，醉舞衣淋浪。",
            "昼无悍吏恐，夜无群盗狂。",
            "生者遂所养，死者得所藏。",
            "其乐有如此，宜与世相忘。",
            "叟前重致词，为子言其详。",
            "使我居华屋，绮疏交洞房。",
            "使我服鲜丽，翠襦绣罗裳。",
            "食必具水陆，饮必酣琼浆。",
            "出则盛车骑，锦鞯紫游缰。",
            "归则拥歌吹，粉黛环姬姜。",
            "贵封侯万户，富储粟千仓。",
            "如此岂不乐，患至难豫防。",
            "利者祸之的，何地非战场。",
            "况有吏椎剥，宁免盗陆梁。",
            "安贫即乐土，多财必遗殃。",
            "人生守常分，世事胡可量。",
            "我闻重叹息，临风几徬徨。",
            "林霏掩苍翠，回首路杳茫。",
            "远山衔落日，惨惨尘沙黄。",
            "因思桃源中，人多寿而康。",
            "山深事简寡，居安俗淳良。",
            "不与外人接，别在天一方。",
            "儿孙自生长，古今任兴亡。",
            "世以为神仙，此说诚荒唐。",
            "平生志远游，恨不穷八荒。",
            "去家百里近，绝境见未尝。",
            "邈与桃源居，异世遥相望。",
            "安知千载下，以我非渔郎。",
            "独恨无桃花，夹岸摇红芳。",
            "花落春水涨，一苇或可航。"
        ],
        "notes": "",
        "id": "499bb093e33e85f8d4b4ad2c783ef0fb"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "紫薇翁歌",
        "preface": "",
        "paragraphs": [
            "一掬之泉，可湘可沿。",
            "一拳之石，可潄可眠。",
            "其动也以天。",
            "万壑之风，不琴而弦。",
            "两山之云，不炉而烟。",
            "其静也以天。",
            "前钟后鼎，左瓢右箪。",
            "何荣何辱，孰愚孰贤，先生笑而不言。"
        ],
        "notes": "",
        "id": "a777e400de2bdd43ba6c200253f31dd7"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "野田黄雀行",
        "preface": "",
        "paragraphs": [
            "鸣不择上林，栖不依华屋。",
            "雄飞各呼雌，翩翩自相逐。",
            "渴饮野田水，饥啄野田粟。",
            "一饮一啄能几何，慎勿远飞投网罗。",
            "君不见金笼老鹦鹉，向人空作闲言语。"
        ],
        "notes": "",
        "id": "39c727bc0c80374a75d512d941122964"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "美人一章寄徐秉国",
        "preface": "",
        "paragraphs": [
            "有美人兮天一方，弭绛节兮撷琼芳。",
            "瑶环瑜珥锵琳琅，修竹萧萧翠袖长。",
            "芝宫芙馆椒为堂，青琐窗户白玉床。",
            "一笑满酌天瓢浆，簸弄骊龙明月光。",
            "欲往从之路茫茫，爱而不见空彷徨。",
            "安得骑麟鞭凤凰，飞霞翩翩高颉颃。",
            "白云缥缈遥相望，凭谁寄取双琼珰。"
        ],
        "notes": "",
        "id": "2da1d0c1c768fcdfbf1e39e974c2a584"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "赠星命松坡",
        "preface": "",
        "paragraphs": [
            "昌黎之生月南斗，牛奋其角箕张口。",
            "坡翁宿直斗牛箕，自谓文似昌黎叟。",
            "顾予命亦坐磨蝎，碌碌浪随二公后。",
            "文章学问愧前修，有口但知能饮酒。",
            "松坡磊落湖海人，为我掉舌谈星辰。",
            "蛟龙蟠屈终变化，君子忧道宁忧贫。",
            "夜半狂吟踏破瓮，结柳为车穷莫送。",
            "掀髯一笑问松坡，文如二子今何用。"
        ],
        "notes": "",
        "id": "fcf2078ac7d483643a8992af9622ee4c"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "浪吟",
        "preface": "",
        "paragraphs": [
            "十载驱驰翰墨场，翩翩霞佩高颉颃。",
            "赋窥贾马搜班扬，诗崇晋汉卑齐梁。",
            "斯文未丧道未亡，欲寻坠绪何茫茫。",
            "萧骚裋褐凄风霜，匣中蛟龙吼干将。",
            "男儿有志行四方，安用把笔工文章。",
            "掀髯长啸俛大荒，残烟落日尘沙黄。",
            "纷纷蚁穴争侯王，邯郸一梦炊黄粱。",
            "断鹤续凫谁短长，世间万事俱亡羊。",
            "何如长歌归故乡，古松流水遶石床。",
            "浊酒一壶琴一张，卧听孺子歌沧浪。"
        ],
        "notes": "",
        "id": "de0a0f832df63642740dc02ea64c6c68"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "赠王法官",
        "preface": "",
        "paragraphs": [
            "石作人言豕人立，或啸其梁阚其室。",
            "道人叱咤鞭雷公，驭风骑气行虚空。",
            "赤手缚鬼如缚虎，画地为牢通鬼语。",
            "登坛摄将如有神，问其姓字皆忠臣。",
            "生不求生以害仁，死犹赫赫濯厥灵。",
            "百鬼啖尽何足恤，吾独因之三太息。",
            "关云长，张睢阳，凛然大节死不屈，至今日月犹争光。",
            "荆州一失不复得，江淮保障谁之力。",
            "欲为汉唐开太平，老天胡不留斯人。"
        ],
        "notes": "",
        "id": "b61a1a89df8e45f2b32026157aef5387"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "续金铜仙人辞汉歌",
        "preface": "",
        "paragraphs": [
            "汉皇锐意求神仙，神仙之效何茫然。",
            "蓬莱弱水不可到，且立宫中承露盘。",
            "饥餐玉屑不堪饱，谁谓有方能却老。",
            "人生修短数在天，多欲未必能延年。",
            "秋风吹老茂陵树，年年空滴金茎露。",
            "建章宫阙随烟尘，块然屹立惟铜人。",
            "宫官西来果何意，一朝辞汉将归魏。",
            "吁嗟铜人如有知，口不能言惟泪垂。",
            "自从曹氏盗神器，父子相传已三世。",
            "汉宫故物无一存，汝独犹能感旧恩。",
            "凄然照影临渭水，一折铜人扶不起。",
            "宁为弃物委道傍，不忍漂泊离故乡。",
            "迢迢东望洛城路，回首长安愁日暮。",
            "长安繁华非昔时，洛阳寥落谁复悲。",
            "汉魏兴亡何日了，长见铜人卧秋草。"
        ],
        "notes": "",
        "id": "05b15fbd409bac975de805d601e3e1cb"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵徐觉风铃",
        "preface": "",
        "paragraphs": [
            "锵然非金亦非玉，壹片宫商纷其触。",
            "歘如环辔玲珑摇佩旌，铿如鸣球拍琴九奏箫韶声。",
            "凄如孤鸿叫群嘹唳穿云去，清如幽泉滴沥飘落断崖处。",
            "余音欲断还复鸣，咄咄胡床静中据。",
            "乃知簷铃适与风相会，锵锵铮铮可听不可佩。",
            "我怜其轻脆不足恃，戛则成音击则碎。",
            "嗟哉无情之物能感人，浮华言语自古多误身。",
            "喧然声名满天地，好声过耳俱成尘。",
            "物情万变伏还起，人生几何安足恃。",
            "何如物我两忘言，云在青山水在月。"
        ],
        "notes": "",
        "id": "fb43ec955a998d40d634964f68d04da4"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "薄薄酒",
        "preface": "",
        "paragraphs": [
            "薄薄酒，可尽欢。",
            "粗粗布，可御寒。",
            "丑妇不与人争妍。",
            "西园公卿百万钱，何如江湖散人秋风一钓船。",
            "万骑出塞铭燕然，何如馿背长吟灞桥风雪天。",
            "张灯夜宴，不如濯足早眠。",
            "高谈雄辩，不如静坐忘言。",
            "八珍犀筯，不如一饱苜蓿盘。",
            "高车驷马，不如杖屦行花边。",
            "一身自适心乃安，人生谁能满百年。",
            "富贵蚁穴一梦觉，利名蜗角两触蛮。",
            "得之何荣失何辱，万物飘忽风中烟。",
            "不如眼前一杯酒，凭高舒啸天地宽。"
        ],
        "notes": "",
        "id": "1c5eb47d9e5d0e4b2da2fdfd6c6487a6"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "答吴子真",
        "preface": "",
        "paragraphs": [
            "子居金华山之东，我居金华山之西。",
            "东西相望二百里，半面未识心相知。",
            "扳条采荣远莫致，梦中往往或见之。",
            "子持一卷易，我携一篇诗。",
            "此诗此易世不识，与子共作千年期。",
            "前乎千载事已矣，后乎千载谁是非。",
            "握手论心语未了，松风万壑寒生衣。",
            "山深梦断不可觅，落花耿耿寒梅枝。",
            "起视金华万山顶，惟有白云来去飞。"
        ],
        "notes": "",
        "id": "feefe6ba8e00dc9b8c1ba6c5ea34c257"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "偶成",
        "preface": "",
        "paragraphs": [
            "长剑不入英雄手，劲气摩空拂牛斗。",
            "埋光铲采今几年，匣中忽作蛟龙吼。",
            "古琴不入时人耳，断弦挂壁尘埃久。",
            "桐尾半作爨下焦，高山流水今安有。",
            "自笑长不满七尺，役役徒为牛马走。",
            "学剑学琴两无用，肯以穷困移所守。",
            "孔颜非厄，盗跖非寿。",
            "西子非妍，无盐非丑。",
            "一时荣辱闲过眼，千古是非空挂口。",
            "何如长歌归去来，万事无心一杯酒。"
        ],
        "notes": "",
        "id": "cf055bfa30956171f064eded1f0d53e7"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "答诸公游山作",
        "preface": "",
        "paragraphs": [
            "金华山巅一挥手，俯视尘寰仰星斗。",
            "闲云满地白鹤飞，积雪暗天苍兕吼。",
            "北山周回七百里，名著洞天非不久。",
            "世人未识山中乐，问我山中何所有。",
            "旧传叱石化羊眠，亦有耕田驱鹿走。",
            "大士浴缾今尚在，孝标书堂谁与守。",
            "翩然东访赤松子，何须辟谷能延寿。",
            "出门一笑天地宽，龊龊徒为儿女丑。",
            "君不见东坡游赤壁，东望武昌西夏口。",
            "江山风月两依然，谁能与客携鱼酒。"
        ],
        "notes": "",
        "id": "4fd29cc577c49687251de006c5c7f431"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "答诸友",
        "preface": "",
        "paragraphs": [
            "之子词场无敌手，骑麟翳凤集北斗。",
            "藉藉人间月旦评，滔滔笔下风涛吼。",
            "方抟扶摇九万里，可速则速久则久。",
            "文章何止拟相如，政事亦堪修冉有。",
            "回首落日烟尘昏，满眼风寒沙石走。",
            "老天应未丧斯文，君子固宜知所守。",
            "刀以铦而缺，砚以钝而寿。",
            "名高多谤毁，女妒无妍丑。",
            "乃知明哲可保身，安用嚅唲浪开口。",
            "悠然一笑对南山，壁上有琴樽有酒。"
        ],
        "notes": "",
        "id": "470e748147eed0235bb5318dd735a266"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "夜烧松明火次韵黄养正",
        "preface": "",
        "paragraphs": [
            "银炉炽炭麒麟红，销金帐煖熏笼烘。",
            "爨下有蜡可代薪，笑我夜寒痴坐然枯松。",
            "贫富贵贱何不公，安能排云叫呼天九重。",
            "空怜尔松生抱有用材，不遇匠石梁栋施帡幪。",
            "盘根错节屹立冻不死，凛凛劲气犹足排严冬。",
            "颠崖峭壁人迹绝，闲云流水相冥蒙。",
            "胡为明不能保身，丁丁斧斤山其童。",
            "鹑衣百结缩如猬，地炉拥膝便可闲从容。",
            "当年榷油幸不严汝禁，余用尚及斯民穷。",
            "阳和无声入骨髓，不知夜雪没屋霜横空。",
            "但见蒙蒙香雾霭四壁，红𪸩紫焰明窗栊。",
            "御寒何必裘蒙茸，盎然一室回春风。",
            "何当散作一天煖，坐令四海尽在春风中。"
        ],
        "notes": "",
        "id": "6ca9e209706b90f1874138594d5cbedc"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "祈雨",
        "preface": "",
        "paragraphs": [
            "六月不雨至七月，草木脆干石欲裂。",
            "方士画符如画鸦，呵叱风伯鞭雷车。",
            "九天云垂海水立，骄阳化为雨三日。",
            "万口竞夸方士灵，彼亦自谓吾符神。",
            "谁知水旱皆天数，贪天之功天所恶。",
            "吾心修德可弭灾，大抵雨从心上来。",
            "桑林自责天乃雨，岂在区区用方士。"
        ],
        "notes": "",
        "id": "9a98137ae2caef343ad0afde9c9431ec"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵赵九翁",
        "preface": "",
        "paragraphs": [
            "风雪骑馿穷郑五，良史武陵忝厥祖。",
            "文章千古推贺白，余子碌碌何足数。",
            "西风客路一相逢，笑睨平芜共怀古。",
            "神游千载渺襟期，不学时妆竞媚妩。",
            "翩然一鹗迅秋空，纵横健笔凌鹦鹉。",
            "愧我栖栖一钓翁，胯下宁甘少年侮。",
            "两鬓风霜飒短褐，把酒长歌话愁苦。",
            "君留不住我亦归，枫林叶落津头鼓。",
            "剑光错落耿青灯，夜半闻鸡与君舞。",
            "几回欲寄别后书，雁飞不过衡阳浦。",
            "树阴黯黯江东云，柳色依依渭城雨。",
            "人生相会不可期，去住真如萍散聚。",
            "我在金华北山北，茅屋三间云一坞。",
            "君在濲江西港西，种秫有田瓜有圃。",
            "我不能往君不来，凄凄风雨谁为主。",
            "何当共作子长游，南浮沅湘北齐鲁。",
            "不然赤壁吊东坡，高攀栖鹘登虬虎。",
            "放浪形骸期汗漫，霁月一襟春万宇。",
            "逍遥容与澹忘归，弭节江臯采芳杜。",
            "狂吟曾点舞雩风，一笑渠侬行凉踽。"
        ],
        "notes": "",
        "id": "08d0dbbe11821f25ba26636e4f959e7e"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "梁父吟",
        "preface": "",
        "paragraphs": [
            "建安天下如溃瓜，一榻之外非吾家。",
            "黄屋飘飖定何许，龙为鱼兮鼠为虎。",
            "老瞒持力敢欺天，朵颐汉鼎方垂涎。",
            "紫髯将军一攘臂，控荆引越三千里。",
            "慷慨山东大耳儿，南飞乌鹊栖无枝。",
            "草庐一语君臣契，目中久已无吴魏。",
            "堂堂大义凛不磨，灵关剑阁争嵯峨。",
            "昨夜西南一星落，六尺之孤竟谁托。",
            "渭水旌旗归故都，江上空存八阵图。",
            "抱膝长歌出师表，古柏苍苍为谁老。"
        ],
        "notes": "",
        "id": "bb4503e238a8d14ee13b93baf5c92fd3"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "姑恶",
        "preface": "",
        "paragraphs": [
            "村南村北麦花老，姑恶声声啼不了。",
            "有姑不养反怨姑，至今为尔伤风教。",
            "噫，君虽不仁臣当忠，父虽不慈子当孝。"
        ],
        "notes": "",
        "id": "de0e1a04c118456a5ac77bb2f81ea394"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "赠姚星士",
        "preface": "",
        "paragraphs": [
            "姚生年来如我贫，澜翻口舌谈星辰。",
            "凄风落日低黄尘，客路相逢眼为青。",
            "草鞋生翼杖生鳞，一笑索我诗赠行。",
            "我诗何足为重轻，历象妙处须推寻。",
            "相国之生孕昴精，客星动摇归富春。",
            "天不祚汉星坠营，泰阶或坼中台星。",
            "大抵人事关天文，试算天下英雄今几人。"
        ],
        "notes": "",
        "id": "a0fa60d4fdb2be82e2566e0ccabeb83a"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "己卯寒食",
        "preface": "",
        "paragraphs": [
            "今年客路逢寒食，村落无烟春寂寂。",
            "荒冢累累人不识，芳草凄凄吐花碧。",
            "麦饭一盂酒一滴，哀哀儿女春衫湿。",
            "我过其傍因太息，有坟可酹何须泣。",
            "干戈满地边云黑，路傍多少征人骨。"
        ],
        "notes": "",
        "id": "da11ff59b178d29f6bb0ed04f9b94f4f"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "追和东坡次蔡郎中游湖韵",
        "preface": "",
        "paragraphs": [
            "昔年著脚穷深幽，藕花十里烟波秋。",
            "骑馿踏月杨柳市，买舟听雨菰蒲洲。",
            "酒楼倚天沸歌管，繁华转眼如云浮。",
            "山川悠悠尚如昨，岁月匆匆不可留。",
            "君不见钱唐江上潮，早潮生兮晚潮落，滔滔东去何时休。"
        ],
        "notes": "",
        "id": "773de0366023ce51da74382b567c0f6f"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "西湖荷花有感",
        "preface": "",
        "paragraphs": [
            "我昔扁舟泛湖去，四望荷花浩无数。",
            "谁家画舫倚红妆，笑声逈入花深处。",
            "笙歌凄咽水云寒，花色似嫌脂粉污。",
            "夜深人静月明中，方识荷花有真趣。",
            "水天倒浸碧琉璃，净质芳姿澹相顾。",
            "亭亭翠盖拥群仙，轻风微颤凌波步。",
            "酒晕潮红浅渥唇，肤如凝脂腰束素。",
            "一捻香骨薄裁冰，半破芳心娇泣露。",
            "湖光花气满衣襟，月落波寒浸香雾。",
            "恍然人在蕊珠宫，便欲移家临水住。",
            "回首落日低黄尘，十年不到湖山路。",
            "花开花落几秋风，湖上青山自如故。"
        ],
        "notes": "",
        "id": "35811a82e1f94b0d079f22c6f23d40fd"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "琴寥歌",
        "preface": "",
        "paragraphs": [
            "壁乎琴兮不弹，心乎道兮忘言。",
            "操履霜兮猗兰，忠与孝兮两全。",
            "松风兮涧泉，琴无弦兮有弦。",
            "青霞兮柯仙，道不传兮有传。"
        ],
        "notes": "",
        "id": "97ffb0ec99dc468aea179eff8397556c"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "有虎行",
        "preface": "",
        "paragraphs": [
            "有虎有虎山之巅，怒目炯炯当昼眠。",
            "百兽畏伏不敢前，凭林一吼秋风寒。",
            "昨日邻家妇，哀哀哭其子，叩头叫天天不语。",
            "或曰枭食母、犬吠主，含沙射影毒欲死。",
            "封豕长蛇肆侵侮，如此纷纷何独虎。",
            "虎哉虎哉尔何知，磨牙摇尾争奔驰。",
            "妖狐犹将假尔威，岂知彊者易弱盛必衰。",
            "北平将军怒欲飞，弯弓远挂扶桑枝。",
            "嗟尔有力何由施，吾见食汝肉而寝汝皮。",
            "倚剑睨天三太息，弱肉彊食今何时。",
            "麒麟驺虞亦物耳，呜呼吾不得而一见之。"
        ],
        "notes": "",
        "id": "d6e43388a04587118f269bf6c78efc90"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "张德裕盘谷隠居",
        "preface": "",
        "paragraphs": [
            "盘谷四面环青山，晴岚暖翠浮云烟。",
            "盘谷之阻多幽泉，湛然深碧蛟螭蟠。",
            "中有华屋贮神仙，猿鸟不惊犬不喧。",
            "竹侵行迳松碍簷，人疑无路堪攀缘。",
            "忽闻读书声琅然，始信别是壶中天。",
            "翩然振屐登其巅，仰林俯壑天地宽。",
            "桑麻尽处开平川，千帆来往无时闲。",
            "旁有一叶渔翁船，出没红蓼黄芦边。",
            "呼之来泊岩下湾，就船买鱼归烹鲜。",
            "煮茗有泉秫有田，问之世事笑不言。",
            "家藏黄石书一编，安用李愿归来篇。",
            "我欲前峰卜数椽，幅巾杖屦行其间。",
            "目送归鸿挥五弦，闲窗静听松风眠。"
        ],
        "notes": "",
        "id": "7284bf64e9c4f3e9508ae4efed2a49fd"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "田家妇",
        "preface": "",
        "paragraphs": [
            "村南村北麦欲枯，桑麻阴阴满路隅。",
            "炊黍田头行饷夫，餠炉未熟儿呱呱。",
            "鸭头长袜短布襦，平生未识铅与朱。",
            "弹筝不用如罗敷，怀金不愿逢秋胡。",
            "眼前富贵何足娱，一身饱煖自有余。",
            "茅簷笑语寒灯孤，夜舂晓织奉舅姑。"
        ],
        "notes": "",
        "id": "5bf6f6fc39da2e2b2455a9a6d12f7473"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "对雪",
        "preface": "",
        "paragraphs": [
            "顽云怙势吞烛龙，一夜老尽江上峰。",
            "骖鸾驾鹤下瑶阙，羽衣森列飞行空。",
            "玉虬夭矫振鳞甲，猎猎怒战谁争锋。",
            "银河剪刻纷弄巧，姑射缥缈来无踪。",
            "半开半落花绕树，无根无蒂絮因风。",
            "造物幻出不可测，万变归我一慨中。",
            "重裘何富，负薪何穷。",
            "烹茶何俭，饮羔何丰。",
            "天意茫茫无问处，人事悠悠定何许。",
            "丰年固知雪可喜，贫民不以雪为瑞。",
            "安得见𬀪消凝阴，寒崖草木皆生春。"
        ],
        "notes": "",
        "id": "e928f56b54d6ae6bce539e54293fd055"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "同韵傚欧苏体",
        "preface": "",
        "paragraphs": [
            "草庐抱膝方卧龙，狞飚撼户云埋峰。",
            "冻鹊依依飞堕地，饥鹰侧翅低盘空。",
            "岂知水官夜鏖战，鞭虬笞凤驱前锋。",
            "茫茫万里混一色，远近高下俱迷踪。",
            "松标特立凛生气，竹腰不折凌高风。",
            "长江一派清不泯，浩浩独行天地中。",
            "小民祁寒易咨怨，君子守道惟固穷。",
            "有雪无雪两不问，仁耕义耨无歉丰。",
            "君不见闭门无人僵卧处，任渠门外深丈许。",
            "穷则当与凡民异，达则当为国之瑞。",
            "何当燮理司化钧，坐令寒谷回阳春。"
        ],
        "notes": "",
        "id": "2664301455e759b00852ca0f096f48d9"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "山居  其一",
        "preface": "",
        "paragraphs": [
            "结屋万山顶，柴扉昼懒开。",
            "捣茶惊鹤醒，抛果引猿来。",
            "笋短和泥掘，松高倚石栽。",
            "有时寻胜去，多趁暮钟回。"
        ],
        "notes": "",
        "id": "379fe0cbb04a8862392771bb21414d8d"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "山居  其二",
        "preface": "",
        "paragraphs": [
            "不谈当世事，荣辱两无闻。",
            "诗思半山月，生涯一坞云。",
            "砚干分瀑润，香断借兰熏。",
            "有客时相过，呼儿采涧芹。"
        ],
        "notes": "",
        "id": "59658d44bc8fc1bdc52a94bf3e873a29"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "春游集句",
        "preface": "",
        "paragraphs": [
            "兴来无远近，吾得及春游。",
            "江月谁人影，山光落钓舟。",
            "树交花两色，石横水分流。",
            "天外猿啼处，数峰生暮愁。"
        ],
        "notes": "",
        "id": "b1085eff77db4f0424a7520699453c64"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "雪竹",
        "preface": "",
        "paragraphs": [
            "君子亭亭操，刚强能自持。",
            "夷齐饿欲死，巡远守方危。",
            "大节不可屈，真心终莫移。",
            "人心与物理，每向岁寒枝。"
        ],
        "notes": "",
        "id": "ad31fb810d799c5b11c1190e3b890761"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "吾家  其一",
        "preface": "",
        "paragraphs": [
            "松阴六七里，茅屋两三家。",
            "坡煖四时笋，溪寒五月花。",
            "泉声挟风雨，云气走龙蛇。",
            "谁谓谋生拙，门前数亩瓜。"
        ],
        "notes": "",
        "id": "e2cef86981e774ccb8f5eeaaada74043"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "吾家  其二",
        "preface": "",
        "paragraphs": [
            "明月成三友，青山结四邻。",
            "家贫猿执爨，林静鸟司晨。",
            "好竹能医俗，幽花不媚人。",
            "盘餐何所有，春韭与秋莼。"
        ],
        "notes": "",
        "id": "54e10d0556e17adaecf8a8b1a809ac50"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "雪",
        "preface": "",
        "paragraphs": [
            "天地混一色，楼高试卷帘。",
            "青山新面目，老树换须髯。",
            "夜皎月千里，晴暄雨四簷。",
            "岂无寒馁者，僵卧在穷阎。"
        ],
        "notes": "",
        "id": "1c2c0365e80494d9b279f125b1261589"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "抱膝吟",
        "preface": "",
        "paragraphs": [
            "治乱古来有，英雄今岂无。",
            "人情云聚散，世态草荣枯。",
            "事定见天理，时艰识丈夫。",
            "山川渺何许，烟雨暗平芜。"
        ],
        "notes": "",
        "id": "534d9e209ac098ef88a87f251b756fda"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "伊昔  其一",
        "preface": "",
        "paragraphs": [
            "伊昔西湖柳，清阴满画楼。",
            "午凉欺舞扇，晚雨系渔舟。",
            "春尽花无主，风寒叶自秋。",
            "六桥今在否，空惜旧时游。"
        ],
        "notes": "",
        "id": "538901212226bb331527d80149073976"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "伊昔  其二",
        "preface": "",
        "paragraphs": [
            "伊昔西湖上，孤山几树梅。",
            "断篱深院落，流水旧亭台。",
            "明月无今古，春风自去来。",
            "逋仙不复作，消瘦为谁开。"
        ],
        "notes": "",
        "id": "4e72d266b6d5c7815ec1c6ecda486348"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "伊昔  其三",
        "preface": "",
        "paragraphs": [
            "伊昔西湖里，娉婷十里莲。",
            "香凝花上露，影落镜中天。",
            "枕簟水亭雨，笙歌月夜船。",
            "双鸳不解事，常傍翠阴眠。"
        ],
        "notes": "",
        "id": "2bd7ca51c3f979d65c18d62046a94bb7"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "伊昔  其四",
        "preface": "",
        "paragraphs": [
            "伊昔西湖外，清阴九里松。",
            "天低深雨露，风怒走蛟龙。",
            "林霭通樵径，山云隔寺钟。",
            "何时一行乐，重到北高峰。"
        ],
        "notes": "",
        "id": "cbf9f6e76cfa390588fdba92331d6490"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "水亭小集",
        "preface": "",
        "paragraphs": [
            "亭俯一泓碧，倚栏思濯缨。",
            "游鱼惊扇影，幽鸟避歌声。",
            "云断远山出，林疏落日明。",
            "竹风如有意，为我扫棋枰。"
        ],
        "notes": "",
        "id": "6960fb15b61ba2d60bfe1382b243ba52"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "得家书",
        "preface": "",
        "paragraphs": [
            "久客秋又晚，思家梦屡惊。",
            "空阶闻叶落，隔树见灯明。",
            "亲老贫常健，儿痴学未成。",
            "凄凉今夜月，照我故乡情。"
        ],
        "notes": "",
        "id": "369b375b9f3a3d83116ae61ecad8aa99"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵赵德舆",
        "preface": "",
        "paragraphs": [
            "人生渺如寄，天地一蘧庐。",
            "无酒喜留客，有钱多买书。",
            "敲冰时煮茗，踏雨晚挑蔬。",
            "抱道空忧世，年今四十余。"
        ],
        "notes": "",
        "id": "1881f4dadf7d49173b014f483f9c972d"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵芳卿一室",
        "preface": "",
        "paragraphs": [
            "一室志天下，何须山更深。",
            "英雄四海眼，道义百年心。",
            "蕉鹿梦中梦，松风吟处吟。",
            "幽泉鸣绝壁，不作世间音。"
        ],
        "notes": "",
        "id": "6c51c047a8ae087b9fc1b0e219c2cfef"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵潘天英自感",
        "preface": "",
        "paragraphs": [
            "处士柴桑屋，将军细柳营。",
            "穷通观世变，离合见人情。",
            "花不求春艳，器当思晚成。",
            "窝中足安乐，何必传无名。"
        ],
        "notes": "",
        "id": "5210bbf29fc74272ad8e33a54bd6ea79"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵邵佥判幽居",
        "preface": "",
        "paragraphs": [
            "闭门久不出，摩挲鬓欲翁。",
            "有杯问明月，无扇障西风。",
            "神骏老嘶枥，纸鸢高入空。",
            "天应怜我懒，瓜圃自泉通。"
        ],
        "notes": "",
        "id": "3d8d806a0663951dcb2f99d12f058970"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵徐月卿秋兴",
        "preface": "",
        "paragraphs": [
            "西风渺何许，安处即家乡。",
            "社舞邻呼饮，时思礼荐尝。",
            "孤灯茅屋雨，落叶石桥霜。",
            "鸡黍当年约，谁能继范张。"
        ],
        "notes": "",
        "id": "940c3d430cdea0c0a628ed7513050dbd"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵天民有年",
        "preface": "",
        "paragraphs": [
            "四海同一稔，茆簷蔼富穰。",
            "邻灯晓炊暖，溪雨晚舂香。",
            "有客歌良耜，何人饿首阳。",
            "三时足勤苦，真乐在冬藏。"
        ],
        "notes": "",
        "id": "03b4d2b3fdd6b582e8a29754e66e1ac0"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "再和潘天英韵",
        "preface": "",
        "paragraphs": [
            "人生一传舍，于世懒蝇营。",
            "千古月知己，四时花有情。",
            "吟怀今郑綮，家学昔玄成。",
            "自适眼前乐，何须身后名。"
        ],
        "notes": "",
        "id": "d99418d2ac6f88fabf62bd8228fb6402"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "寒梅",
        "preface": "",
        "paragraphs": [
            "闭门一卷易，风定缕香凝。",
            "落叶空阶雨，残梅阁砚冰。",
            "鸟啼深夜语，犬吠隔篱灯。",
            "不作红尘梦，寒窗几曲肱。"
        ],
        "notes": "",
        "id": "ab4fccfc9ec268add32d99113145fd31"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "林下",
        "preface": "",
        "paragraphs": [
            "结屋万松顶，悄无人往还。",
            "饮猿摇涧月，飞鹭点秋山。",
            "竹静风相挠，水流云自闲。",
            "翛然忘物我，禽语两相关。"
        ],
        "notes": "",
        "id": "f98810cbdff933925d419cc98a740911"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵郑德彝即事",
        "preface": "",
        "paragraphs": [
            "瓢空饭落埃，陋巷一颜回。",
            "月坐人醉醒，风眠户阖开。",
            "搜奇屐穿雪，习懒砚生苔。",
            "旧菊今存否，长歌归去来。"
        ],
        "notes": "",
        "id": "07a0961a2cefb47f4ca9c33d84a7c7f4"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "春兴",
        "preface": "",
        "paragraphs": [
            "春来无处不繁华，岂独公侯富贵家。",
            "青镜照眉池上柳，碧纱映目雾中花。",
            "贫谁知己燕相识，闲不求官蜂自衙。",
            "惟有东风无厚薄，年年芳草满天涯。"
        ],
        "notes": "",
        "id": "78a2782952f610b72c0936c2667a1378"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "春晚",
        "preface": "",
        "paragraphs": [
            "夕阳门巷静无尘，茶灶烟凝碧树阴。",
            "千尺游丝萦远思，一声幽鸟伴孤吟。",
            "落红庭院春多少，新绿池塘水浅深。",
            "每向静中观物态，荣枯过眼不关心。"
        ],
        "notes": "",
        "id": "7eb53eabac7ce541cd79758e88bbe337"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "过北山何先生故宅",
        "preface": "",
        "paragraphs": [
            "青云不在金华巅，白云孤起金华岑。",
            "百世相传勉斋学，四书谁识晦翁心。",
            "水流盘涧自深浅，月照北山无古今。",
            "人问故庐何处是，门前松桂蔚成林。"
        ],
        "notes": "",
        "id": "bebd7971c38df3aa5a7053a8c08c115e"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "鹿田",
        "preface": "",
        "paragraphs": [
            "鹿田逈在翠微巅，乘兴来寻半日闲。",
            "径入古松行落叶，目随飞鸟破寒烟。",
            "钟声不隔东西寺，屐齿何辞上下山。",
            "一见老僧如旧识，相留煮茗试岩泉。"
        ],
        "notes": "",
        "id": "0d21ef731232201e59092172f0993e4d"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "赤松宫",
        "preface": "",
        "paragraphs": [
            "几人学道得成仙，兄弟俱仙世所难。",
            "白石不随秋草烂，赤松长锁暮云寒。",
            "月涵古井一泓碧，云护空山半粒丹。",
            "我欲乘风蜕凡骨，愿随鸡犬事刘安。"
        ],
        "notes": "",
        "id": "7de29535c077a59d15a71315eebef01a"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "栖真院",
        "preface": "",
        "paragraphs": [
            "空翠凝寒不受埃，断崖千尺拥崔嵬。",
            "老僧倚树惊猿去，童子扫阶知客来。",
            "石径晴因松露湿，茶烟远趁竹风回。",
            "禅家也办吟边料，不种闲花只种梅。"
        ],
        "notes": "",
        "id": "e32f3d1fc3e8b91cfa4f145e2b9ecfcd"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "半山亭",
        "preface": "",
        "paragraphs": [
            "万叠岚光冷滴衣，清泉白石锁烟扉。",
            "半山落日樵相语，一迳寒松僧独归。",
            "叶堕误惊幽鸟去，林空不碍断云飞。",
            "层崖峭壁疑无路，忽有钟声出翠微。"
        ],
        "notes": "",
        "id": "de224685afa0e8b8b6a1702a09365ad1"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "归兴",
        "preface": "",
        "paragraphs": [
            "归欤高枕寄林泉，安用悲歌行路难。",
            "君子患无真气节，世人空笑旧衣冠。",
            "雪深处士梅花屋，月冷先生苜蓿盘。",
            "谁谓家贫无一物，床头三尺剑光寒。"
        ],
        "notes": "",
        "id": "7a33331e13bc1015a01ae0ddedfc9402"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "自笑",
        "preface": "",
        "paragraphs": [
            "归来更读十年书，自笑今吾即故吾。",
            "栗里溪山晋处士，桐江风月汉狂奴。",
            "种梅添得诗多少，爱菊何拘酒有无。",
            "随分生涯聊尔耳，门前应免吏催租。"
        ],
        "notes": "",
        "id": "c670b3281635101e66fc547e969abdce"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "春事",
        "preface": "",
        "paragraphs": [
            "白了江梅柳又青，游丝千尺网红尘。",
            "鹁鸠夫妇孤村雨，杜宇君臣故国春。",
            "客里易添芳草思，樽前谁是去年人。",
            "桃花源上空流水，安得渔郎一问津。"
        ],
        "notes": "",
        "id": "669d7e6cdf5303a016ebe095cc454853"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "题石壁寺",
        "preface": "",
        "paragraphs": [
            "石壁名山多胜游，背环古木面清流。",
            "一池空对旃檀塔，双港中分芳草洲。",
            "豹隠安知兴废事，牛眠不碍往来舟。",
            "海棠菡萏今何在，风月人间几度秋。"
        ],
        "notes": "",
        "id": "613de2dfdd18b9af3388f41c5cfa64b8"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "雪",
        "preface": "",
        "paragraphs": [
            "谁欤变幻旧乾坤，剪水仙人手段新。",
            "银屋万家成骤富，青山半点不藏春。",
            "西园太尉方交贺，北海中郎岂愿臣。",
            "把酒孤吟元不俗，何须夜访剡溪人。"
        ],
        "notes": "",
        "id": "cd3a3f0cbe56b97fc6b7bf7cb0f5f073"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "清明次韵赵登",
        "preface": "",
        "paragraphs": [
            "九十春光半晦明，东郊携手趁新晴。",
            "飘零风絮如行客，冷煖厨烟见世情。",
            "宿雨秋千花有泪，斜阳古冢草无名。",
            "劝君且尽樽前兴，柳上一声何处鶑。"
        ],
        "notes": "",
        "id": "489e77668b3411b18cf034b2a19f0610"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "九日次韵王寿翁",
        "preface": "",
        "paragraphs": [
            "半生饮菊试仙方，安用狂歌赋玉堂。",
            "乌帽任教今日落，紫萸不改旧年香。",
            "人生还有几重九，世事都归一醉乡。",
            "千古渊明呼不醒，天涯风雨暗浔阳。"
        ],
        "notes": "",
        "id": "3c878177a38b24fe52c09cd5e7d1351e"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "秉国池亭",
        "preface": "",
        "paragraphs": [
            "曲曲阑干面面櫺，红尘飞不到斯亭。",
            "避人幽鸟入深竹，恋钓游鱼弄翠萍。",
            "天阔倒涵秋水碧，墙低不碍远山青。",
            "翛然独占闲中趣，一枕荷风午睡醒。"
        ],
        "notes": "",
        "id": "f6e8b6f5582d6728184c65cbe46a6277"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "江山送客次韵",
        "preface": "",
        "paragraphs": [
            "依依柳色黯江亭，酒味离愁孰重轻。",
            "携手忍看分手处，别时争似见时情。",
            "百年离合悲欢事，一笑东西南北程。",
            "芳草斜阳渺无际，何当重问白鸥盟。"
        ],
        "notes": "",
        "id": "40ce067a39a0cc0bde6ce964e4e32b61"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "端午次韵和徐改之  其一",
        "preface": "",
        "paragraphs": [
            "榴花灼烁露初干，乍试香罗怯晓寒。",
            "自古独醒多见忌，与君一醉笑相看。",
            "无邪安用艾悬户，徇俗聊将黍饤盘。",
            "千载沉湘呼不起，至今遗恨楚江干。"
        ],
        "notes": "",
        "id": "63c41ac842f2017d2ff5810653519e50"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "端午次韵和徐改之  其二",
        "preface": "",
        "paragraphs": [
            "涛头洒泪眼难干，鱼腹沉冤骨未寒。",
            "楚些一章招莫返，曹碑八字好难看。",
            "水流不尽湘江恨，俗奠空陈苹藻盘。",
            "我亦逢时增感慨，凛然忠孝孰能干。"
        ],
        "notes": "",
        "id": "e3599deb47f601cbf970412dd9920096"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "分蜂",
        "preface": "",
        "paragraphs": [
            "群蜂割据作生涯，户牖新开蜜酿花。",
            "汉世侯王自分国，秦民父子各当家。",
            "尊卑两尽君臣义，朝夕争趋南北衙。",
            "因感途人本兄弟，无知微物亦何嗟。"
        ],
        "notes": "",
        "id": "db029c5f95d688fc78e03c760d6444ac"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "潇江亭",
        "preface": "",
        "paragraphs": [
            "背依古塔面层峰，曲曲阑干峻倚空。",
            "万屋参差江色外，片帆出没树阴中。",
            "五更钟鼓半山月，两岸渔樵一笛风。",
            "极目子陵台下路，滔滔惟有水流东。"
        ],
        "notes": "",
        "id": "b491302655779500432e71ea5acd2e83"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "孤雁",
        "preface": "",
        "paragraphs": [
            "流落天涯偶失群，何心饮啄到江城。",
            "一身去就分南北，四海飘零孰弟兄。",
            "无伴月明惟顾影，欲鸣风惨不成声。",
            "明年回首关山路，依旧团𪢮骨肉情。"
        ],
        "notes": "",
        "id": "e83cc64e4752c35c46cc0362d5663888"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "雪中梅",
        "preface": "",
        "paragraphs": [
            "蕊珠宫阙傍冰壶，森列群仙下藐姑。",
            "玉骨轻匀铅粉面，霜纨薄衬素罗襦。",
            "两般谁识花开谢，一色中分香有无。",
            "底事阳春藏不得，凝阴消尽转清癯。"
        ],
        "notes": "",
        "id": "8fe727e6db91aa090e1e3e2ad26d727f"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "送友人之武林",
        "preface": "",
        "paragraphs": [
            "钱唐江上一帆风，为我重寻旧日踪。",
            "十里湖山空战舰，千年宫阙咽僧钟。",
            "潮生潮落东西浙，云去云来南北峰。",
            "往事茫茫何处问，残烟衰草泣寒蛩。"
        ],
        "notes": "",
        "id": "0d33a37f6c79e202e77db3cac3f027b5"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "清明次韵周君会  其一",
        "preface": "",
        "paragraphs": [
            "可惜韶光过眼明，一分流水二分尘。",
            "杜鹃声感客中客，蝴蝶梦飞身外身。",
            "一滴清明寒食酒，万家红杏绿杨春。",
            "鬬鸡走狗非吾事，新火书灯谁共亲。"
        ],
        "notes": "",
        "id": "c33026aff6d186535139c5b6afdc1c69"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "清明次韵周君会  其二",
        "preface": "",
        "paragraphs": [
            "墓祭非经古未闻，年来拜扫隘车尘。",
            "谁怜原上千年冢，且醉樽前百岁身。",
            "榆火欲燃行客晚，梨花不减故园春。",
            "石泉浇醒浮生梦，耿耿孤怀孰与亲。"
        ],
        "notes": "",
        "id": "fbbf361081a723fc956362a887262bbe"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵秉国初夏",
        "preface": "",
        "paragraphs": [
            "团扇初分月桂芳，单衣乍试雪罗香。",
            "新荷祇似世情薄，飞絮不如归兴忙。",
            "梅润图书晨雨暝，棋声庭院午风凉。",
            "日来竹报平安否，试向平泉问赞皇。"
        ],
        "notes": "",
        "id": "9ae3442c868ec8f43a9dc9ae4b1a1859"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "白沙昭利庙",
        "preface": "",
        "paragraphs": [
            "百战收功老故山，寒溪怒涌白沙泉。",
            "云台不与四七将，庙食何传千万年。",
            "香冷谁能燃汉火，水流空自溉吴田。",
            "愚民不识前朝事，浪说神能驾铁船。"
        ],
        "notes": "",
        "id": "4f2c506ae357cdb32868446d41f17faa"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "九日同黄宏公游古城山",
        "preface": "",
        "paragraphs": [
            "信步攀跻感旧游，寒烟衰草思悠悠。",
            "西风白髪空惊老，晚节黄花独耐秋。",
            "宇宙几人欢喜饮，江山一片古今愁。",
            "渊明三迳今犹在，自笑不如归去休。"
        ],
        "notes": "",
        "id": "c95e257a9ffae01d8ac2562c28e40a23"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次二子韵",
        "preface": "",
        "paragraphs": [
            "松边庭户竹边窗，归卧故山云半床。",
            "蕙帐夜寒眠鹤醒，芸签日煖蠹鱼香。",
            "读书喜汝眼如月，涉世嗟予鬓欲霜。",
            "莫道文章真小技，今人当与古争长。"
        ],
        "notes": "",
        "id": "24bc88dd70f5276d40c5d2605c016177"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "净居院",
        "preface": "",
        "paragraphs": [
            "峰回涧曲路萦纡，万壑中藏一画图。",
            "雪堕枯枝龙解甲，藤缠怪石虎生须。",
            "满楼山色自浓淡，隔竹泉声半有无。",
            "纸帐蒲团清思足，更添梅种两三株。"
        ],
        "notes": "",
        "id": "f30c0ee83a59e8f61bc73961ee9bef51"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵吴子益",
        "preface": "",
        "paragraphs": [
            "四野杳无车马喧，竹阴篱落半开门。",
            "牛归落叶迳边迳，犬吠斜阳村外村。",
            "老树不摇波弄影，扁舟已去岸留痕。",
            "悠然乐意相关处，坐对青山两不言。"
        ],
        "notes": "",
        "id": "001b58e06212faf37bf4f30cbb92eb9a"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "春怀次韵",
        "preface": "",
        "paragraphs": [
            "弄晴天气半昏明，春思不如诗思新。",
            "芳草斜阳王谢燕，落花流水晋秦人。",
            "百年台榭几杯酒，一片笙歌九陌尘。",
            "可笑游蜂贪酿蜜，引渠儿辈口生津。"
        ],
        "notes": "",
        "id": "e1183edb3e5019d1ffa0cd50735f3ebc"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "七月七日",
        "preface": "",
        "paragraphs": [
            "玉宇无尘淡月辉，谁传织女夜停机。",
            "阮分南北任贫富，河度东西果是非。",
            "扪腹有书安用晒，揆心无巧不须祈。",
            "逢时且共樽前乐，一笑淋漓酒满衣。"
        ],
        "notes": "",
        "id": "500838b41b94350f186d39ed789666d6"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "自述",
        "preface": "",
        "paragraphs": [
            "大儿不学小儿痴，四十头颅已可知。",
            "道胜自然贫亦乐，气充不与貌俱衰。",
            "三杯徐邈圣贤酒，一卷渊明甲子诗。",
            "满眼世情从厚薄，此心当与古人期。"
        ],
        "notes": "",
        "id": "7cf729573a67e185fd9b271273e9e129"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "秋思  其一",
        "preface": "",
        "paragraphs": [
            "远水遥天起断鸿，秋光冷淡客情浓。",
            "一川疏雨平沙牧，半树斜阳隔坞舂。",
            "落叶轻于流俗态，寒花羞作少年容。",
            "凭高不碍乾坤眼，兴入晴岚第几重。"
        ],
        "notes": "",
        "id": "d97432c7f3ca48de7386630ba469fa98"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "秋思  其二",
        "preface": "",
        "paragraphs": [
            "草堂何必倣卢鸿，水色苍茫山色浓。",
            "待月轩窗留客话，隔篱灯火起邻舂。",
            "虫鸣终夕如相语，燕去知时不苟容。",
            "一片吟情渺何许，西风吹入乱云重。"
        ],
        "notes": "",
        "id": "54f87e70994025615219ae34ecb618cb"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "夜坐读书有感",
        "preface": "",
        "paragraphs": [
            "四山月落正昏蒙，留得书灯到晓红。",
            "千古是非昭简册，百年兴废老英雄。",
            "人因厌乱方思治，道本无穷岂有通。",
            "植立纲常垂万世，至今周孔不言功。"
        ],
        "notes": "",
        "id": "6c3815e504ad2e3a0ca9eae14b3b0a2f"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵徐廷珪偶成",
        "preface": "",
        "paragraphs": [
            "德行谁能冠四科，将兴将废道云何。",
            "百年诗酒晋元亮，万世功名汉伏波。",
            "高枕林泉闲梦少，出门风雨落花多。",
            "人生转眼荣枯易，未必金章胜绿蓑。"
        ],
        "notes": "",
        "id": "c76b3a782de39e766abb4a78655f5bdf"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "读史  其一",
        "preface": "",
        "paragraphs": [
            "厥初开辟浩难名，帝降而王绪可寻。",
            "百代相因三代礼，七弦何似五弦琴。",
            "时逢否泰有消长，道在乾坤无古今。",
            "所以孟轲生战国，欲承三圣正人心。"
        ],
        "notes": "",
        "id": "ddd33cf7d28fd8070861a59eaf64ad0d"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "读史  其二",
        "preface": "",
        "paragraphs": [
            "世以燔经咎李斯，斯文兴丧岂关渠。",
            "楚人未烈咸阳火，秦府犹存博士书。",
            "吾道不随灰烬冷，残烟空锁帝王居。",
            "独嗟先入收图籍，刀笔区区计亦疏。"
        ],
        "notes": "",
        "id": "7e2657eb415153d8e36d496c533f1f6d"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "读史  其三",
        "preface": "",
        "paragraphs": [
            "秦亡四海角群雄，三尺胡然起沛丰。",
            "首录酂侯忘纪信，不诛项伯戮丁公。",
            "亲而寡助宁非叛，国尔忘身始是忠。",
            "赏罚于斯庸未当，终然击柱或争功。"
        ],
        "notes": "",
        "id": "4358f1935ee7346301a03bb22460c4d3"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "读史  其四",
        "preface": "",
        "paragraphs": [
            "汉楚兴亡事已休，至今堪叹亦堪羞。",
            "郑君不肯更名籍，项伯胡为赐姓刘。",
            "寡助固知亲亦叛，孤忠忍以主为雠。",
            "人臣贵在明大义，勿为身谋为国谋。"
        ],
        "notes": "",
        "id": "731c3cf7982d8001644d30dc2daa259a"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "读史  其五",
        "preface": "",
        "paragraphs": [
            "今来古往一封疆，虎鬬龙争几帝王。",
            "百二山河秦地险，八千子弟楚天亡。",
            "朝廷有道自多助，仁义行师岂恃强。",
            "往事废兴何处问，寒烟衰草满斜阳。"
        ],
        "notes": "",
        "id": "3c793e5d1f5250dae9f6d7b837a488f4"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "读史  其六",
        "preface": "",
        "paragraphs": [
            "莫言世事祇如棋，千载是非人共知。",
            "吾道废兴时否泰，人才进退国安危。",
            "诗书未火秦犹在，党锢无钩汉亦衰。",
            "覆辙相寻多不悟，抚编太息此何时。"
        ],
        "notes": "",
        "id": "a767107c4b4d63e2f622e8e8bd25d8ee"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "读史  其七",
        "preface": "",
        "paragraphs": [
            "志士匡君贵善谋，古来直笔有春秋。",
            "孔明扶汉何吞蜀，仁杰兴唐乃死周。",
            "成败由人天不管，功名遗恨水空流。",
            "柬之未相姜维将，二子宁无身后忧。"
        ],
        "notes": "",
        "id": "eb2a174b4bcc44f453cd1cd08caec002"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "壬辰春雪",
        "preface": "",
        "paragraphs": [
            "和气胚胎斡化钧，胡然积雪拥柴门。",
            "花梢冻压春无力，山骨晴销晓有痕。",
            "阳壮谁令阴作梗，寒骄犹勒暖归根。",
            "昌黎浪说丰年瑞，为瑞为灾未易言。"
        ],
        "notes": "",
        "id": "e6836c71687934c7945e245a799d5b38"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "西湖",
        "preface": "",
        "paragraphs": [
            "西湖胜概甲东南，满眼繁华今几年。",
            "钟鼓相闻南北寺，笙歌不断往来船。",
            "山围花柳春风地，水浸楼台夜月天。",
            "士女只知游赏乐，谁能轸念及三边。"
        ],
        "notes": "",
        "id": "b9b1613d47207aaa037a08b193056e30"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵苏巨卿",
        "preface": "",
        "paragraphs": [
            "谁叩柴门寄我诗，迎门稚子候予归。",
            "青山唤醒十年梦，明月空怀千里思。",
            "今晋古秦天地隔，范雎张禄姓名非。",
            "人生百岁发相见，世事悠悠未可知。"
        ],
        "notes": "",
        "id": "1d8844de6e1fefeddcb7baca4ecab96b"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "三洞",
        "preface": "",
        "paragraphs": [
            "群峭摩天不染埃，凝岚滴翠鬰崔嵬。",
            "帘垂飞瀑无人卷，舟引游仙出洞来。",
            "一窍中谁开混沌，三山外亦有蓬莱。",
            "扪萝更问朝真路，夹迳松阴覆绿苔。"
        ],
        "notes": "",
        "id": "6f9430fff53e918e6c7c538530576950"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵徐则正山居",
        "preface": "",
        "paragraphs": [
            "松间花外有虚亭，花自向阳松自阴。",
            "水浊不污明月色，人闲方见白云心。",
            "棋边冷眼安危著，笔底放怀长短吟。",
            "世忌独醒还恶醉，浅斟莫使酒杯深。"
        ],
        "notes": "",
        "id": "e469cde1bbfa7f4436ad8f4c69b5ef20"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "月夜纳凉",
        "preface": "",
        "paragraphs": [
            "天地空无半点尘，翛然池馆浸虚明。",
            "几更今古月常在，一片襟怀水共清。",
            "风定波摇晴树影，鱼翻露泻翠荷声。",
            "炎凉圆缺须臾事，我独于斯感世情。"
        ],
        "notes": "",
        "id": "cb0c4acff8df8e87ba26efe782ada97a"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵徐永之秋兴",
        "preface": "",
        "paragraphs": [
            "谁谓四时秋最愁，胡床谈咏晋风流。",
            "山川长在英雄老，草木无边天地秋。",
            "惊眼一行渔唱晚，斜阳万里客凭楼。",
            "茫茫远水涵空碧，兴入芦花第几洲。"
        ],
        "notes": "",
        "id": "5cb55da72ac4daccbc006eea1d6a167f"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵君会感思",
        "preface": "",
        "paragraphs": [
            "满眼山川感旧游，依然野水自横舟。",
            "一樽长照古今月，两鬓不禁天地秋。",
            "有屋有田清颍尾，自蒲自柳曲江头。",
            "虚名不落人间世，一迳松风稳跨牛。"
        ],
        "notes": "",
        "id": "568edb78b41ac8b1c60e795d77ae9bf8"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵徐深之",
        "preface": "",
        "paragraphs": [
            "文章何必拟卿云，笔砚无功钱有神。",
            "明月能招山入户，幽花不与世争春。",
            "百年亭馆几兴废，十载交游半故新。",
            "过眼荣华何足较，青门试问种瓜人。"
        ],
        "notes": "",
        "id": "05672292359b1322d60667472ff9a5b2"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵宏父初夏",
        "preface": "",
        "paragraphs": [
            "留得三分春意和，荼䕷犹可入吟哦。",
            "人情疏密庭前竹，吾道卷舒池上荷。",
            "结友岂无今管鲍，论诗奚必古阴何。",
            "梅霖骤涨江天阔，还有长竿可钓么。"
        ],
        "notes": "",
        "id": "eeb9924e2b3d0a1e8687c304aedb99da"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "邵氏园亭",
        "preface": "",
        "paragraphs": [
            "曲曲亭台日月春，人间荣辱两无闻。",
            "梅边读易分明月，松下敲棋碎白云。",
            "东里先生新酿酒，北山逋客旧移文。",
            "家传应得青门趣，手种园瓜手自耘。"
        ],
        "notes": "",
        "id": "71a23b08f9db7251945d83d21c8e31fd"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵何寺簿闲咏",
        "preface": "",
        "paragraphs": [
            "居喜山深人不知，凝岚空翠淡含辉。",
            "隔林樵语惊猿去，倚石松枝碍鹤飞。",
            "留客眠云听涧瀑，呼儿踏月扫苔矶。",
            "冥心静坐勿轻出，门外藤萝露湿衣。"
        ],
        "notes": "",
        "id": "fb367e8c567b5d0877e505b88cc92a94"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "水亭夜坐",
        "preface": "",
        "paragraphs": [
            "水光涵月浸虚窗，醉倚栏干午夜凉。",
            "蛙一两声隔篱落，萤三四点过池塘。",
            "风摇松影蛟龙活，露泻荷盘翡翠香。",
            "俯仰不知天地阔，悠然长啸据胡床。"
        ],
        "notes": "",
        "id": "f5e762e2b2747cd411226fa1455c323b"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵杨恂夜兴",
        "preface": "",
        "paragraphs": [
            "漫漫夜气万山深，风露高寒天宇清。",
            "簷月窥人惊白髪，炉烟凝坐悟黄庭。",
            "挑灯看剑心犹壮，欹枕听泉眼独醒。",
            "毁誉不公随好恶，试观陆羽煮茶经。"
        ],
        "notes": "",
        "id": "c3ddc1b6176ae4cc716a84f739cf39a1"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "徐子观生挽诗",
        "preface": "",
        "paragraphs": [
            "一片清虚太极心，浮云流水世情轻。",
            "有生已作无生计，未死先求不死名。",
            "墓必预铭唐杜牧，诗能自挽晋渊明。",
            "岿然貌不随年老，留与斯文主夏盟。"
        ],
        "notes": "",
        "id": "9a4b477ebb0ad15d1fd92cf9e1e8c2ee"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵赵子玉书怀",
        "preface": "",
        "paragraphs": [
            "鹑结为衣鹬作冠，采芝何处问商颜。",
            "兴亡眼欲窥千古，俯仰心无愧两间。",
            "客路西风新白髪，野花啼鸟旧青山。",
            "日高浓睡平川屋，安用鸡鸣度远关。"
        ],
        "notes": "",
        "id": "0416ed026b0d46bd9442eeff82505863"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵中秋对月",
        "preface": "",
        "paragraphs": [
            "冰壶碾破一轮秋，杯吸长鲸笔挽牛。",
            "大地山河明色界，九天宫阙耀琼楼。",
            "香浮蟾桂今犹古，曲按霓裳乐易愁。",
            "四海清光无不照，何须天柱一峰游。"
        ],
        "notes": "",
        "id": "bde13b59c3bca826784d290cbb61aba9"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵君会初冬",
        "preface": "",
        "paragraphs": [
            "一年好景橘黄时，骤冷惟应瘦骨知。",
            "吠犬频繁堕霜叶，栖鸦不定战风枝。",
            "炉何必试手可热，文未能成鬓欲丝。",
            "春逼寒梅三两点，蹇馿江路试寻诗。"
        ],
        "notes": "",
        "id": "b9c532c3ef663c971b80e3c3a2efbe4c"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "杂兴四首  其一",
        "preface": "",
        "paragraphs": [
            "屋上青山屋下云，清泉为镜石为屏。",
            "客来问我谋生计，一卷家传相鹤经。"
        ],
        "notes": "",
        "id": "9ee82c4b5b3189ccc5ef3a30bb33b5ef"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "杂兴四首  其二",
        "preface": "",
        "paragraphs": [
            "偶种阶前竹数根，引风招月伴清樽。",
            "春来为爱临阶竹，今日翻嫌竹碍门。"
        ],
        "notes": "",
        "id": "ebbd10cf42db96f1c55cc3e32a315b10"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "杂兴四首  其三",
        "preface": "",
        "paragraphs": [
            "采药归来竹径凉，满身草露湿衣香。",
            "怕惊幽鸟穿林去，不扫松花卧石床。"
        ],
        "notes": "",
        "id": "cdeabd072107044a4aabf71a33587381"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "杂兴四首  其四",
        "preface": "",
        "paragraphs": [
            "四围绿树岩藏屋，一枕清风竹满轩。",
            "醉里不知山雨过，醒来惟怪瀑声喧。"
        ],
        "notes": "",
        "id": "3d63b703f82c9dda00d616c64279f9aa"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "钓台",
        "preface": "",
        "paragraphs": [
            "傲睨群雄百战来，独全高节老蒿莱。",
            "三公不任云台将，物色何须及钓台。"
        ],
        "notes": "",
        "id": "789d526cfd88b7fe75ae6429added029"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "孤山",
        "preface": "",
        "paragraphs": [
            "老梅半树倚枯槎，路入湖心第几家。",
            "水月荒凉谁复问，游人多只看荷花。"
        ],
        "notes": "",
        "id": "7194090acbcdd73cf24dfc54b6e64ff0"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "八咏楼",
        "preface": "",
        "paragraphs": [
            "八咏诗传千古名，蹇馿何在井空澄。",
            "凄凉楼外双溪月，曾照齐梁几废兴。"
        ],
        "notes": "",
        "id": "69d7976f00021785e1a2c1ec2463fb7c"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "小三洞  其一",
        "preface": "",
        "paragraphs": [
            "四山回合响幽泉，古木苍藤路屈盘。",
            "一局残棋双鹤去，石屏空倚白云寒。"
        ],
        "notes": "",
        "id": "5bcafe60039d2e7d17b05416a0c50893"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "小三洞  其二",
        "preface": "",
        "paragraphs": [
            "洞门相对是吾家，朝看烟云暮看霞。",
            "铁笛一声山石裂，老松惊落半岩花。"
        ],
        "notes": "",
        "id": "330a5a5366cd36a7a2e4b6f9f7a6320c"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "小三洞  其三",
        "preface": "",
        "paragraphs": [
            "断崖怒涌四时雪，虚壁寒凝六月霜。",
            "倚树老僧闲洗钵，碧桃花落涧泉香。"
        ],
        "notes": "",
        "id": "fc9c53a3fa3dea28918e2fd92502a610"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "兜率寺",
        "preface": "",
        "paragraphs": [
            "钱唐一剑倚霜寒，万水千山蜀道难。",
            "瓶钵生涯何处在，秋风松子落诗坛。"
        ],
        "notes": "",
        "id": "f0fae171601de235824810e262d61397"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "西岩寺",
        "preface": "",
        "paragraphs": [
            "丹崖翠壁数千尺，绝顶僧房三四间。",
            "老树倚岩岩倚屋，白云飞去又飞还。"
        ],
        "notes": "",
        "id": "95b418d800809535e3ee4353c284c461"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "紫薇岩",
        "preface": "",
        "paragraphs": [
            "灵岩旧是先生宅，拈笔新题郡守名。",
            "月落空山人语寂，涧泉犹作读书声。"
        ],
        "notes": "",
        "id": "dd8f4844b2e665a72285dec9fcac341b"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "小反岭",
        "preface": "",
        "paragraphs": [
            "泉本至清谁曰盗，溪虽可染却名愚。",
            "一夫作难随倾覆，千古青山独受污。"
        ],
        "notes": "",
        "id": "8a10621bdecc590129fbcd9a45cfcded"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "净居院遇雪",
        "preface": "",
        "paragraphs": [
            "梦回寒月吐层崖，汤响松风听煮茶。",
            "倚树恐惊残雪堕，起来不敢嗅梅花。"
        ],
        "notes": "",
        "id": "480772f1b857c84dec0d615b22f327e7"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵赵羽翁秋江杂兴  其一",
        "preface": "",
        "paragraphs": [
            "翩翩水鸟自沉浮，红蓼黄芦两岸秋。",
            "隔水人家一犬吠，斜阳篱落有渔舟。"
        ],
        "notes": "",
        "id": "d043a7dd67f47cbe39c2939fc04e118a"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵赵羽翁秋江杂兴  其二",
        "preface": "",
        "paragraphs": [
            "雁落芦花洲外洲，半川斜日独凭楼。",
            "笛声何处雁惊起，点破清江一片秋。"
        ],
        "notes": "",
        "id": "ff56e1ca2097915f5dd839ced1a17c7e"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵杜若川春日杂兴集句  其一",
        "preface": "",
        "paragraphs": [
            "行约青帘共一樽，牧童遥指杏花村。",
            "如今只有花含笑，悍吏催租夜打门。"
        ],
        "notes": "",
        "id": "854504cc0cbf56fcbe1fa650c8b742a3"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵杜若川春日杂兴集句  其二",
        "preface": "",
        "paragraphs": [
            "九陌净无车马尘，不须移槛损天真。",
            "凡花俗草败人意，怅望烟云缥渺人。"
        ],
        "notes": "",
        "id": "c4c9d437f734f799671bc4b3db249afb"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "丁丑岁旦",
        "preface": "",
        "paragraphs": [
            "不写桃符换旧诗，辛盘竹爆付儿嬉。",
            "山深未见新年历，只记梅花春早迟。"
        ],
        "notes": "",
        "id": "377d257f758917d3f4d8ec61b5ea277f"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "晚眺",
        "preface": "",
        "paragraphs": [
            "渔歌樵语隔溪村，沙上牛归小径分。",
            "烟树参差片帆落，半川斜日九峰云。"
        ],
        "notes": "",
        "id": "9f9c60efecc7e9c884098a5e80ec838d"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "旅夜",
        "preface": "",
        "paragraphs": [
            "拥炉兀兀坐成睡，梦到家山人不知。",
            "半夜酒醒还是客，一庭黄叶雨来时。"
        ],
        "notes": "",
        "id": "df2cfedde2c64e28832181a5522b4815"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "旅中遣怀",
        "preface": "",
        "paragraphs": [
            "片云相望浙东西，回首家山路欲迷。",
            "昨夜桐江江上梦，倒随流水上双溪。"
        ],
        "notes": "",
        "id": "d16b3b2f138d491ce94c2e7576e9391e"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵赵德舆山家",
        "preface": "",
        "paragraphs": [
            "茅簷日暖卧寒林，过午老翁鼾睡声。",
            "扰扰红尘山下路，晓霜残月有人行。"
        ],
        "notes": "",
        "id": "e0658234432e9396d2f66c0d6cb06128"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "寄题千秋观",
        "preface": "",
        "paragraphs": [
            "峥嵘金碧千秋观，谁记当年贺监家。",
            "湖水亦随人世改，秋光一半失荷花。"
        ],
        "notes": "",
        "id": "eeb669aa2241984479131aeba6be09d9"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "早梅",
        "preface": "",
        "paragraphs": [
            "一气独先天地春，两三花占十分清。",
            "冰霜不隔阳和力，半点机缄妙化生。"
        ],
        "notes": "",
        "id": "2e9667b585a400999b07aa0b9bcad320"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "白杜鹃花",
        "preface": "",
        "paragraphs": [
            "蜀帝魂销恨不穷，野花开落倚东风。",
            "吻干无复枝头血，几度啼来染不红。"
        ],
        "notes": "",
        "id": "55dce4b756666b14a30da248b6118338"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "始皇",
        "preface": "",
        "paragraphs": [
            "万世纲常具六经，天应未遽丧斯文。",
            "焚书欲灭先王道，道在人心不可焚。"
        ],
        "notes": "",
        "id": "89b6171026c55b61f7f8d01f3dfb2a59"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "高帝",
        "preface": "",
        "paragraphs": [
            "吕氏强梁刘氏危，宫中枕卧复谁知。",
            "酿成外戚中官祸，兴汉已开亡汉基。"
        ],
        "notes": "",
        "id": "c124d82fe0605adc8c31c63dfcbc3098"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "子房",
        "preface": "",
        "paragraphs": [
            "韩亡誓欲报秦仇，秦灭还兴伐楚谋。",
            "一念为韩非为汉，无功何必愿封留。"
        ],
        "notes": "",
        "id": "84e74cbe61dd613e6dc30283bde242c7"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "许劭",
        "preface": "",
        "paragraphs": [
            "四海同推月旦评，是非公论至今存。",
            "老瞒敢肆奸雄志，未必不因公一言。"
        ],
        "notes": "",
        "id": "c7f75247630de45fb0e1280c76867a13"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "祢衡",
        "preface": "",
        "paragraphs": [
            "怀中漫刺欲何之，四海交游只两儿。",
            "不死曹瞒死黄祖，杀身何补汉兴衰。"
        ],
        "notes": "",
        "id": "97deb986557b8ca06f0c47cfd2fd3f40"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "孔明",
        "preface": "",
        "paragraphs": [
            "居荆不肯吞刘表，入蜀胡为诈取璋。",
            "二子孰非刘氏后，岂惟玄德可兴王。"
        ],
        "notes": "",
        "id": "a86532d37ca473a864683a83536f5874"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "曹操",
        "preface": "",
        "paragraphs": [
            "心非禅代荀文若，目识奸雄许子将。",
            "身苟未亡终篡汉，不知何德比文王。"
        ],
        "notes": "",
        "id": "1700a811c16351152b879a40bfdacadb"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "柳子厚",
        "preface": "",
        "paragraphs": [
            "早缀朝班附叔文，晚随儿女拜双星。",
            "半生巧宦翻成拙，何用区区更乞灵。"
        ],
        "notes": "",
        "id": "8d363504f0760afcc5a68879346736a8"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "读明妃引",
        "preface": "",
        "paragraphs": [
            "周求莘女终亡纣，越献西施竟灭吴。",
            "马上琵琶徒自恨，不思强汉弱匈奴。"
        ],
        "notes": "",
        "id": "a741f32cd340cb90025822288422f4be"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵鉴中八咏  其一",
        "preface": "",
        "paragraphs": [
            "青山削芙蓉，上有浮云生。",
            "窈窕俯长流，逶迤带重城。",
            "朝光散霞彩，暮色涵空青。",
            "鸱夷去不回，遗尔千古名。"
        ],
        "notes": "",
        "id": "5dc267216cc743502096f6451b46639c"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵鉴中八咏  其二",
        "preface": "",
        "paragraphs": [
            "蓬莱失左股，负以垂天翼。",
            "中有仙人居，珠宫灿瑶席。",
            "凝云不飞去，化作轮囷石。",
            "弹琴坐石上，长忆三山客。"
        ],
        "notes": "",
        "id": "6c3a2525e6cb0b0c104ce9e04c2d405c"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵鉴中八咏  其三",
        "preface": "",
        "paragraphs": [
            "会稽山水国，崇山幽事多。",
            "当时觞咏处，春净花颜酡。",
            "磊落黄金罍，玲珑白玉珂。",
            "行乐须及时，美人在丘阿。"
        ],
        "notes": "",
        "id": "55bc79bb210d525d0413347ab5bce8bf"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵鉴中八咏  其四",
        "preface": "",
        "paragraphs": [
            "梅山如积翠，的皪手堪捧。",
            "遥遥仙人尉，盘盘故时陇。",
            "丹泉清可鉴，石乳甘于湩。",
            "行将解尘缨，于焉滔高踵。"
        ],
        "notes": "",
        "id": "b1a18abcedfabc45af738e5479e76e51"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵鉴中八咏  其五",
        "preface": "",
        "paragraphs": [
            "我爱鉴湖水，明如照胆铜。",
            "澄清若有待，浑浊那能蒙。",
            "当时贺知章，富贵如苓通。",
            "岂无一亩地，来筑仙人宫。"
        ],
        "notes": "",
        "id": "664b207d440828a951bd48b76bf11503"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵鉴中八咏  其六",
        "preface": "",
        "paragraphs": [
            "驱车晓行迈，行行出郊郭。",
            "断冈屹崇墉，虚籁殷灵壑。",
            "雨深瑶草长，风定松花落。",
            "西山有爽气，逍遥倚晴阁。"
        ],
        "notes": "",
        "id": "a2ed08f54e15dab84141e9f90293824b"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵鉴中八咏  其七",
        "preface": "",
        "paragraphs": [
            "楼居本高明，况在松竹闲。",
            "溪流深几尺，新雨过前山。",
            "浮云多变态，好鸟亦闲关。",
            "偃蹇楼中人，对酒还开颜。"
        ],
        "notes": "",
        "id": "e68278adc145b253827596a161e82844"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "次韵鉴中八咏  其八",
        "preface": "",
        "paragraphs": [
            "视心如莲花，净明涵十虚。",
            "出泥本无垢，露体皆真如。",
            "大千入一息，宴坐忘百须。",
            "陶公虽饮酒，时能到林庐。"
        ],
        "notes": "",
        "id": "a85f8974440673402879acfade96cbfb"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "吊古行",
        "preface": "",
        "paragraphs": [
            "苍梧之南湘水头，烟波逐客增离忧。",
            "重瞳孤坟閟白日，双娥贞佩摇清秋。",
            "江空夜闻鬼对泣，泣罢仍为鼓瑶瑟。",
            "瑟声渐杳江声长，丹枫坠影天霜白。",
            "临江被髪招帝魂，拔剑欲断东流奔。",
            "东流无穷帝不返，呜呼薄俗无由敦。"
        ],
        "notes": "",
        "id": "325164a5a9fc4fcea9a8070aebf0ff0d"
    },
    {
        "author": "于石",
        "dynasty": "宋",
        "type": "诗",
        "rhythmic": "",
        "title": "钓台",
        "preface": "",
        "paragraphs": [
            "抛却羊裘入汉庭，偶然偃卧两忘形。",
            "先生无处可伸足，太史何烦奏客星。"
        ],
        "notes": "",
        "id": "daf0911516dea1ab23c343680f534cbf"
    }
]