[
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "相和歌辞 燕歌行",
        "preface": "",
        "paragraphs": [
            "汉家烟尘在东北，汉将辞家破残贼。",
            "男儿本自重横行，天子非常赐颜色。",
            "𪭢金伐鼓下榆关，旌旗逶迤碣石间。",
            "校尉羽书飞瀚海，单于猎火照狼山。",
            "山川萧条极边土，胡骑凭凌杂风雨。",
            "战士军前半死生，美人帐下犹歌舞。",
            "大漠穷秋塞草衰，孤城落日鬬兵稀。",
            "身当恩遇常轻敌，力尽关山未解围。",
            "铁衣远戍辛勤久，玉箸应啼别离后。",
            "少妇城南欲断肠，征人蓟北空回首。",
            "边风飘飘那可度，绝域苍茫更何有。",
            "杀气三日作阵云，寒声一夜传刁斗。",
            "相看白刃血纷纷，死节从来岂顾勋。",
            "君不见沙场征战苦，至今犹忆李将军。"
        ],
        "notes": "",
        "id": "09894da2ec1ea5e2b334205d2ab716b3"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "相和歌辞 秋胡行",
        "preface": "",
        "paragraphs": [
            "妾本邯郸未嫁时，容华倚翠人未知。",
            "一朝结发从君子，将妾迢迢东路陲。",
            "时逢大道无难阻，君方游宦从陈汝。",
            "蕙楼独卧频度春，彩落辞君几徂暑。",
            "三月垂杨蚕未眠，携笼结侣南陌边。",
            "道逢行子不相识，赠妾黄金买少年。",
            "妾家夫壻轻离久，寸心誓与长相守。",
            "愿言行路莫多情，送妾贞心在人口。",
            "日暮蚕饥相命归，携笼端饰来庭闱。",
            "劳心苦力终无恨，所冀君恩那可依。",
            "闻说行人已归止，乃是向来赠金子。",
            "相看颜色不复言，相顾怀慙有何已。",
            "从来自隐无疑背，直为君情也相会。",
            "如何咫尺仍有情，况复迢迢千里外。",
            "此时顾恩不顾身，念君此日赴河津。",
            "莫道向来不得意，故欲留规诫后人。"
        ],
        "notes": "",
        "id": "e415f3c47e79f6a7dae886584cfac2d5"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "杂曲歌辞 蓟门行五首 一",
        "preface": "",
        "paragraphs": [
            "边城十一月，雨雪乱霏霏。",
            "元戎号令严，人马亦轻肥。",
            "羌胡无尽日，征战几人归。"
        ],
        "notes": "",
        "id": "a79141e3068451bf37a8b842d38f169b"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "杂曲歌辞 蓟门行五首 二",
        "preface": "",
        "paragraphs": [
            "幽州多骑射，结发重横行。",
            "一朝事将军，出入有声名。",
            "纷纷猎秋草，相向角弓鸣。"
        ],
        "notes": "",
        "id": "00737265287a306fdd430be4660d76fd"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "杂曲歌辞 蓟门行五首 三",
        "preface": "",
        "paragraphs": [
            "蓟门逢古老，独立思氛氲。",
            "一身既零丁，头鬓白纷纷。",
            "勋庸今已矣，不识霍将军。"
        ],
        "notes": "",
        "id": "5e8b024e12da61823dff4fddf14e2327"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "杂曲歌辞 蓟门行五首 四",
        "preface": "",
        "paragraphs": [
            "茫茫长城外，日没更烟尘。",
            "胡骑虽凭陵，汉兵不顾身。",
            "古树满空塞，黄云愁杀人。"
        ],
        "notes": "",
        "id": "deb4a5eb8031cb7f67c93f807eae7d8e"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "杂曲歌辞 蓟门行五首 五",
        "preface": "",
        "paragraphs": [
            "汉家能用武，开拓穷异域。",
            "戍卒厌糠核，降胡饱衣食。",
            "开亭试一望，吾欲涕沾臆。"
        ],
        "notes": "",
        "id": "f398188bcf5aff797dce9c7e505323b4"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "杂曲歌辞 邯郸少年行",
        "preface": "",
        "paragraphs": [
            "邯郸城南游侠子，自矜生长邯郸里。",
            "千场纵博家仍富，几度报讐身不死。",
            "宅中歌笑日纷纷，门外车马如云屯。",
            "未知肝胆向谁是，令人却忆平原君。",
            "君不见今人交态薄，黄金用尽还疎索。",
            "以兹感激辞旧游，更于时事无所求。",
            "且与少年饮美酒，往来射猎西山头。"
        ],
        "notes": "",
        "id": "98242079f6d5118ac079ae10f6653f80"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "杂曲歌辞 行路难二首 一",
        "preface": "",
        "paragraphs": [
            "君不见富家翁，昔时贫贱谁比数。",
            "一朝金多结豪贵，万事胜人健如虎。",
            "子孙成长满眼前，妻能管弦妾能舞。",
            "自矜一朝忽如此，却笑傍人独悲苦。",
            "东邻少年安所如，席门穷巷出无车。"
        ],
        "notes": "",
        "id": "0e893e56c9230a913f841036fb9c8503"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "杂曲歌辞 行路难二首 二",
        "preface": "",
        "paragraphs": [
            "长安少年不少钱，能骑骏马鸣金鞭。",
            "五侯相逢大道边，美人弦管争留连。",
            "黄金如斗不敢惜，片言如山莫弃捐。",
            "安知顦顇读书者，暮宿虚台私自怜。"
        ],
        "notes": "",
        "id": "2fe2997bc56d3a5a19d75ab6e99ff064"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "铜雀妓",
        "preface": "",
        "paragraphs": [
            "日暮铜雀迥，秋深玉座清。",
            "萧森松柏望，委郁绮罗情。",
            "君恩不再得，妾舞为谁轻。"
        ],
        "notes": "",
        "id": "13c0448561db532bb029e502d5005265"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "塞下曲",
        "preface": "",
        "paragraphs": [
            "结束浮云骏，翩翩出从戎。",
            "且凭天子怒，复倚将军雄。",
            "万鼓雷殷地，千旗火生风。",
            "日轮驻霜戈，月魄悬雕弓。",
            "青海阵云匝，黑山兵气衡。",
            "战酣太白高，战罢旄头空。",
            "万里不惜死，一朝得成功。",
            "画图骐麟阁，入朝明光宫。",
            "大笑向文士，一经何足穷。",
            "古人昧此道，往往成老翁。"
        ],
        "notes": "",
        "id": "e892c2cf586554c7bfbfa78e920da996"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "塞上",
        "preface": "",
        "paragraphs": [
            "东出卢龙塞，浩然客思孤。",
            "亭堠列万里，汉兵犹备胡。",
            "边尘涨北溟，虏骑正南驱。",
            "转鬬岂长策，和亲非远图。",
            "惟昔李将军，按节出皇都。",
            "总戎扫大漠，一战擒单于。",
            "常怀感激心，愿效纵横谟。",
            "倚劒欲谁语，关河空郁纡。"
        ],
        "notes": "",
        "id": "b07e2d95fd198387bd23e3c4db427001"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "蓟门行五首 一",
        "preface": "",
        "paragraphs": [
            "蓟门逢古老，独立思氛氲。",
            "一身既零丁，头鬓白纷纷。",
            "勋庸今已矣，不识霍将军。"
        ],
        "notes": "",
        "id": "5e8b024e12da61823dff4fddf14e2327"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "蓟门行五首 二",
        "preface": "",
        "paragraphs": [
            "汉家能用武，开拓穷异域。",
            "戍卒厌糠核，降胡饱衣食。",
            "关亭试一望，吾欲泪沾臆。"
        ],
        "notes": "",
        "id": "f398188bcf5aff797dce9c7e505323b4"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "蓟门行五首 三",
        "preface": "",
        "paragraphs": [
            "边城十一月，雨雪乱霏霏。",
            "元戎号令严，人马亦轻肥。",
            "羌胡无尽日，征战几时归。"
        ],
        "notes": "",
        "id": "a79141e3068451bf37a8b842d38f169b"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "蓟门行五首 四",
        "preface": "",
        "paragraphs": [
            "幽州多骑射，结发重横行。",
            "一朝事将军，出入有声名。",
            "纷纷猎秋草，相向角弓鸣。"
        ],
        "notes": "",
        "id": "00737265287a306fdd430be4660d76fd"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "蓟门行五首 五",
        "preface": "",
        "paragraphs": [
            "黯黯长城外，日没更烟尘。",
            "胡骑虽凭陵，汉兵不顾身。",
            "古树满空塞，黄云愁杀人。"
        ],
        "notes": "",
        "id": "f1eec563d612eaad365d169b3b9f9e1e"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "效古赠崔二",
        "preface": "",
        "paragraphs": [
            "十月河洲时，一看有归思。",
            "风飙生惨烈，雨雪暗天地。",
            "我辈今胡为，浩哉迷所至。",
            "缅怀当涂者，济济居声位。",
            "邈然在云霄，宁肯更沦踬。",
            "周旋多燕乐，门馆列车骑。",
            "美人芙蓉姿，狭室兰麝气。",
            "金𬬻陈兽炭，谈笑正得意。",
            "岂论草泽中，有此枯槁士。",
            "我慙经济策，久欲甘弃置。",
            "君负纵横才，如何尚顦顇。",
            "长歌增郁怏，对酒不能醉。",
            "穷达自有时，夫子莫下泪。"
        ],
        "notes": "",
        "id": "09569b18dad5780fd05d5c52eb162305"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "巨鹿赠李少府",
        "preface": "",
        "paragraphs": [
            "李侯虽薄宦，时誉何籍籍。",
            "骏马常借人，黄金每留客。",
            "投壶华馆静，纵酒凉风夕。",
            "即此遇神仙，吾欣知损益。"
        ],
        "notes": "",
        "id": "cfc2983bad0f2fea111c8c829a3beb77"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "东平留赠狄司马",
        "preface": "",
        "paragraphs": [
            "古人无宿诺，兹道以为难。",
            "万里赴知己，一言诚可叹。",
            "马蹄经月窟，劒术指楼兰。",
            "地出北庭尽，城临西海寒。",
            "森然瞻武库，则是弄儒翰。",
            "入幕绾银绶，乘轺兼铁冠。",
            "练兵日精锐，杀敌无遗残。",
            "献捷见天子，论功俘可汗。",
            "激昂丹墀下，顾盼青云端。",
            "谁谓纵横策，翻为权势干。",
            "将军既坎𡒄，使者亦辛酸。",
            "耿介挹三事，羇离从一官。",
            "知君不得意，他日会鹏抟。"
        ],
        "notes": "",
        "id": "f59dd6a6c1eb841b74eae4952d9d7011"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "过卢明府有赠",
        "preface": "",
        "paragraphs": [
            "良吏不易得，古人今可传。",
            "静然本诸已，以此知其贤。",
            "我行挹高风，羡尔兼少年。",
            "胸怀豁清夜，史汉如流泉。",
            "明日复行春，逶迤出郊坛。",
            "登高见百里，桑野郁芊芊。",
            "时平俯鹊巢，岁熟多人烟。",
            "奸猾唯闭户，逃亡归种田。",
            "廻轩自郭南，老幼满马前。",
            "皆贺蚕农至，而无徭役牵。",
            "君观黎庶心，抚之诚万全。",
            "何幸逢大道，愿言烹小鲜。",
            "能奏明廷主，一试武城弦。"
        ],
        "notes": "",
        "id": "1c0b5461f4d232359ea16457099343ec"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "单父逢邓司仓覆仓库因而有赠",
        "preface": "",
        "paragraphs": [
            "邦牧今坐啸，群贤趋纪纲。",
            "四人忽不扰，耕者遥相望。",
            "粲粲府中妙，授词如履霜。",
            "炎炎伏热时，草木无晶光。",
            "匹马度睢水，清风何激扬。",
            "校缗阅帑藏，发廪欣斯箱。",
            "邂逅得相逢，欢言至夕阳。",
            "开襟自公余，载酒登琴堂。",
            "举桮挹山川，寓目穷毫芒。",
            "白鸟向田尽，青蝉归路长。",
            "醉中不惜别，况乃正游梁。"
        ],
        "notes": "",
        "id": "827e6b234dd6ad5e1a9734d354808699"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "蓟门不遇王之[涣]郭密之因以留赠",
        "preface": "",
        "paragraphs": [
            "适远登蓟丘，兹晨独搔屑。",
            "贤交不可见，吾愿终难说。",
            "迢递千里游，羇离十年别。",
            "才华仰清兴，功业嗟芳节。",
            "旷荡阻云海，萧条带风雪。",
            "逢时事多谬，失路心弥折。",
            "行矣勿重陈，怀君但愁绝。"
        ],
        "notes": "",
        "id": "e25be4a5be855ba45a0cdc17b59fba2d"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "寄孟五少府",
        "preface": "",
        "paragraphs": [
            "秋气落穷巷，离忧兼暮蝉。",
            "后时已如此，高兴亦徒然。",
            "知君念淹泊，忆我屡周旋。",
            "征路见来雁，归人悲远天。",
            "平生感千里，相望在贞坚。"
        ],
        "notes": "",
        "id": "017a17d77a0a99574303a83880a4a30f"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "苦雨寄房四昆季",
        "preface": "",
        "paragraphs": [
            "独坐见多雨，况兹兼索居。",
            "茫茫十月交，穷阴千里余。",
            "弥望无端倪，北风击林箊。",
            "白日渺难覩，黄云争卷舒。",
            "安得造化功，旷然一扫除。",
            "滴沥簷宇愁，寥寥谈笑疎。",
            "泥涂拥城郭，水潦盘丘墟。",
            "惆怅悯田农，裴回伤里闾。",
            "曾是力井税，曷为无斗储。",
            "万事切中怀，十年思上书。",
            "君门嗟缅邈，身计念居诸。",
            "沈吟顾草茅，郁怏任盈虚。",
            "黄鹄不可羡，鸡鸣时起予。",
            "故人平台侧，高馆临通衢。",
            "兄弟方荀陈，才华冠应徐。",
            "弹棋自多暇，饮酒更何如。",
            "知人想林宗，直道慙史鱼。",
            "携手风流在，开襟鄙吝祛。",
            "宁能访穷巷，相与对园蔬。"
        ],
        "notes": "",
        "id": "2bc10e4dace98bbddf6a85d5416394a5"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "和贺兰判官望北海作",
        "preface": "",
        "paragraphs": [
            "圣代务平典，𬨎轩推上才。",
            "迢遥溟海际，旷望沧波开。",
            "四牡未遑息，三山安在哉。",
            "巨鼇不可钓，高浪何崔嵬。",
            "湛湛朝百谷，茫茫连九垓。",
            "挹流纳广大，观异增迟廻。",
            "日出见鱼目，月圆知蚌胎。",
            "迹非想像到，心以精灵猜。",
            "远色带孤屿，虚声涵殷雷。",
            "风行越裳贡，水遏天吴灾。",
            "揽辔隼将击，忘机鸥复来。",
            "缘情韵骚雅，独立遗尘埃。",
            "吏道竟殊用，翰林仍忝陪。",
            "长鸣谢知己，所媿非龙媒。"
        ],
        "notes": "",
        "id": "c517073bed0c0a2297c2fe5f7ded26f0"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "和崔二少府登楚丘城作",
        "preface": "",
        "paragraphs": [
            "故人亦不遇，异县久栖托。",
            "辛勤失路意，感叹登楼作。",
            "清晨眺原野，独立穷寥廓。",
            "云散芒砀山，水还睢阳郭。",
            "绕梁即襟带，封卫多漂泊。",
            "事古悲城池，年丰爱墟落。",
            "相逢俱未展，携手空萧索。",
            "何意千里心，仍求百金诺。",
            "公侯皆我辈，动用在谋略。",
            "圣心思贤才，朅来刈葵藿。"
        ],
        "notes": "",
        "id": "b656614cbbec866a98b7f168dc8db2d1"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "酬司空璲少府",
        "preface": "",
        "paragraphs": [
            "飘飖未得意，感激与谁论。",
            "昨日遇夫子，仍欣吾道存。",
            "江山满词赋，札翰起凉温。",
            "吾见风雅作，人知德业尊。",
            "惊飙荡万木，秋气屯高原。",
            "燕赵何苍茫，鸿雁来翩翻。",
            "此时与君别，握手欲无言。"
        ],
        "notes": "",
        "id": "c099d5e7bf5f5ed697a95902f61ad34e"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "酬李少府",
        "preface": "",
        "paragraphs": [
            "出塞魂屡惊，怀贤意难说。",
            "谁知吾道间，乃在客中别。",
            "日夕捧琼瑶，相思无休歇。",
            "伊人虽薄宦，举代推高节。",
            "述作凌江山，声华满冰雪。",
            "一登蓟丘上，四顾何惨烈。",
            "来雁无尽时，边风正骚屑。",
            "将从崖谷遁，且与沈浮绝。",
            "君若登青云，余当投魏阙。"
        ],
        "notes": "",
        "id": "6eed5345e72978ebfb1f7080aa59fb2f"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "酬裴秀才",
        "preface": "",
        "paragraphs": [
            "男儿贵得意，何必相知早。",
            "飘荡与物永，踌跎觉年老。",
            "长卿无产业，季子慙妻嫂。",
            "此事难重陈，未于众人道。"
        ],
        "notes": "",
        "id": "e977066c474e010cb7e4fbafc457b28f"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "酬陆少府",
        "preface": "",
        "paragraphs": [
            "朝临淇水岸，还望卫人邑。",
            "别意在山阿，征途背原隰。",
            "萧萧前村口，唯见转蓬入。",
            "水渚人去迟，霜天雁飞急。",
            "固应不远别，所与路未及。",
            "欲济川上舟，相思空伫立。"
        ],
        "notes": "",
        "id": "9f08c849d01a9c918f6f545f2ea44ed6"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "奉酬北海李太守丈人夏日平阴亭",
        "preface": "",
        "paragraphs": [
            "天子股肱守，丈人山岳灵。",
            "出身侍丹墀，举翮凌青冥。",
            "当昔皇运否，人神俱未宁。",
            "谏官莫敢议，酷吏方专刑。",
            "谷永独言事，匡衡多引经。",
            "两朝纳深衷，万乘无不听。",
            "盛烈播南史，雄词豁东溟。",
            "谁谓整隼旟，翻然忆柴扃。",
            "寄书汶阳客，廻首平阴亭。",
            "开封见千里，结念存百龄。",
            "隐轸江山丽，氛氲兰茝馨。",
            "自怜遇时休，漂泊随流萍。",
            "春野变木德，夏天临火星。",
            "一生徒羡鱼，四十犹聚萤。",
            "从此日闲放，焉能怀拾青。"
        ],
        "notes": "",
        "id": "9142ef3bceab2570ef878e8d01007fea"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "酬马八效古见赠",
        "preface": "",
        "paragraphs": [
            "深崖无绿竹，秀色徒氛氲。",
            "时代种桃李，无人顾此君。",
            "奈何冰雪操，尚与蒿莱群。",
            "愿托灵仙子，一声吹入云。"
        ],
        "notes": "",
        "id": "d763a023ee281648846bc3492306c7bf"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "酬鸿胪裴主簿雨后睢阳北楼见赠之作",
        "preface": "",
        "paragraphs": [
            "暮霞照新晴，归云犹相逐。",
            "有怀晨昏暇，相见登眺目。",
            "问礼侍彤襜，题诗访茅屋。",
            "高楼多古今，陈事满陵谷。",
            "地久微子封，台余孝王筑。",
            "裴回顾霄汉，豁达俯川陆。",
            "远水对秋城，长天向乔木。",
            "公门何清净，列戟森已肃。",
            "不叹携手稀，恒思着鞭速。",
            "终当拂羽翰，轻举随鸿鹄。"
        ],
        "notes": "",
        "id": "e52f4af920d0064dc63cd272a2c45c90"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "酬裴员外以诗代书",
        "preface": "",
        "paragraphs": [
            "少时方浩荡，遇物犹尘埃。",
            "脱略身外事，交游天下才。",
            "单车入燕赵，独立心悠哉。",
            "宁知戎马间，忽展平生怀。",
            "且欣清论高，岂顾夕阳颓。",
            "题诗碣石馆，纵酒燕王台。",
            "北望沙漠垂，漫天雪皑皑。",
            "临边无策略，览古空裴回。",
            "乐毅吾所怜，拔齐翻见猜。",
            "荆卿吾所悲，适秦不复廻。",
            "然诺多死地，公忠成祸胎。",
            "与君从此辞，每恐流年催。",
            "如何俱老大，始复忘形骸。",
            "兄弟真二陆，声名连八裴。",
            "乙未将星变，贼臣候天灾。",
            "胡骑犯龙山，乘舆经马嵬。",
            "千官无倚着，万姓徒悲哀。",
            "诛吕鬼神动，安刘天地开。",
            "奔波走风尘，倏忽值云雷。",
            "拥旄出淮甸，入幕征楚材。",
            "誓当剪鲸鲵，永以竭驽骀。",
            "小人胡不仁，谗我成死灰。",
            "赖得日月明，照耀无不该。",
            "留司洛阳宫，詹府唯蒿莱。",
            "是时扫氛祲，尚未歼渠魁。",
            "背河列长围，师老将亦乖。",
            "归军剧风火，散卒争椎埋。",
            "一夕瀍洛空，生灵悲曝腮。",
            "衣冠投草莽，予欲驰江淮。",
            "登顿宛叶下，栖遑襄邓隈。",
            "城池何萧条，邑屋更崩摧。",
            "纵横荆棘丛，但见瓦砾堆。",
            "行人无血色，战骨多青苔。",
            "遂除彭门守，因得朝玉阶。",
            "激昂仰鹓鹭，献替欣盐梅。",
            "驱传及远蕃，忧思郁难排。",
            "罢人纷争讼，赋税如山崖。",
            "所思在畿甸，曾是鲁宓侪。",
            "自从拜郎官，列宿焕天街。",
            "那能访遐僻，还复寄琼瓌。",
            "金玉本高价，埙箎终易谐。",
            "朗咏临清秋，凉风下庭槐。",
            "何意寇盗间，独称名义偕。",
            "辛酸陈侯诔，叹息季鹰杯。",
            "白日屡分手，青春不再来。",
            "卧看中散论，愁忆太常斋。",
            "酬赠徒为尔，长歌还自咍。"
        ],
        "notes": "",
        "id": "9d7655ac5cdb75f81335fb422ee13bdd"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "酬庞十兵曹",
        "preface": "",
        "paragraphs": [
            "忆昔游京华，自言生羽翼。",
            "怀书访知己，末路空相识。",
            "许国不成名，还家有慙色。",
            "托身从𤱶亩，浪迹初自得。",
            "雨泽感天时，耕耘忘帝力。",
            "同人洛阳至，问我睢水北。",
            "遂尔款津涯，净然见胸臆。",
            "高谈悬物象，逸韵投翰墨。",
            "别岸迥无垠，海鹤鸣不息。",
            "梁城多古意，携手共凄恻。",
            "怀贤想邹枚，登高思荆棘。",
            "世情恶疵贱，之子怜孤直。",
            "酬赠感幷深，离忧岂终极。"
        ],
        "notes": "",
        "id": "f1a48775f4aceaa6f37d6789819fdc89"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "同吕员外酬田著作幕门军西宿盘山秋夜作",
        "preface": "",
        "paragraphs": [
            "碛路天早秋，边城夜应永。",
            "遥传戎旅作，已报关山冷。",
            "上将顿盘阪，诸军徧泉井。",
            "绸缪阃外书，慷慨幕中请。",
            "能使勋业高，动令氛雾屏。",
            "远途能自致，短步终难骋。",
            "羽翮时一看，穷愁始三省。",
            "人生感然诺，何啻若形影。",
            "白发知苦心，阳春见佳境。",
            "星河连塞络，刁斗兼山静。",
            "忆君霜露时，使我空引领。"
        ],
        "notes": "",
        "id": "962adcb43b4df769e9175ed3a2faeb21"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "酬秘书弟兼寄幕下诸公",
        "preface": "",
        "paragraphs": [
            "亚相膺时杰，群才遇良工。",
            "翩翩幕下来，拜赐甘泉宫。",
            "信知命世奇，适会非常功。",
            "侍御执邦宪，清词焕春丛。",
            "末路望绣衣，他时常发蒙。",
            "孰云三军壮，惧我弹射雄。",
            "谁谓万里遥，在我樽俎中。",
            "光禄经济器，精微自深衷。",
            "前席屡荣问，长城兼在躬。",
            "高纵激颓波，逸翮驰苍穹。",
            "将副节制筹，欲令沙漠空。",
            "司业志应徐，雅度思冲融。",
            "相思三十年，忆昨犹儿童。",
            "今来抱青紫，忽若披鹓鸿。",
            "说劒增慷慨，论交持始终。",
            "秘书即吾门，虚白无不通。",
            "多才陆平原，硕学郑司农。",
            "献封到关西，独步归山东。",
            "永意久知处，嘉言能亢宗。",
            "客从梁宋来，行役随转蓬。",
            "酬赠欣元弟，忆贤瞻数公。",
            "游鳞戏沧浪，鸣凤栖梧桐。",
            "并负垂天翼，俱乘破浪风。",
            "眈眈天府间，偃仰谁敢同。",
            "何意搆广厦，翻然顾雕虫。",
            "应知阮步兵，惆怅此途穷。"
        ],
        "notes": "",
        "id": "84eb312ed904469589111299dc0beaf1"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "淇上酬薛三据兼寄郭少府微",
        "preface": "",
        "paragraphs": [
            "自从别京华，我心乃萧索。",
            "十年守章句，万事空寥落。",
            "北上登蓟门，茫茫见沙漠。",
            "倚劒对风尘，慨然思卫霍。",
            "拂衣去燕赵，驱马怅不乐。",
            "天长沧洲路，日暮邯郸郭。",
            "酒肆或淹留，渔潭屡栖泊。",
            "独行备艰险，所见穷善恶。",
            "永愿拯刍荛，孰云干鼎镬。",
            "皇情念淳古，时俗何浮薄。",
            "理道资任贤，安人在求瘼。",
            "故交负灵奇，逸气抱謇谔。",
            "隐轸经济具，纵横建安作。",
            "才望忽先鸣，风期无宿诺。",
            "飘飖劳州县，迢递限言谑。",
            "东驰眇贝丘，西顾弥虢略。",
            "淇水徒自流，浮云不堪托。",
            "吾谋适可用，天路岂寥廓。",
            "不然买山田，一身与耕凿。",
            "且欲同鹪鹩，焉能志鸿鹄。"
        ],
        "notes": "",
        "id": "4a5ae1794bfe499bc5852bceec2a3c0d"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "酬岑二十主簿秋夜见赠之作",
        "preface": "",
        "paragraphs": [
            "舍下蛩乱鸣，居然自萧索。",
            "缅怀高秋兴，忽枉清夜作。",
            "感物我心劳，凉风惊二毛。",
            "池枯菡萏死，月出梧桐高。",
            "如何异乡县，复得交才彦。",
            "汨没嗟后时，蹉跎耻相见。",
            "箕山别来久，魏阙谁不恋。",
            "独有江海心，悠悠未尝倦。"
        ],
        "notes": "",
        "id": "385c6084e0171fe41d7b8aa1784399f0"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "答侯少府",
        "preface": "",
        "paragraphs": [
            "常日好读书，晚年学垂纶。",
            "漆园多乔木，睢水清粼粼。",
            "诏书下柴门，天命敢逡巡。",
            "赫赫三伏时，十日到咸秦。",
            "褐衣不得见，黄绶翻在身。",
            "吏道顿羁束，生涯难重陈。",
            "北使经大寒，关山饶苦辛。",
            "边兵若刍狗，战骨成埃尘。",
            "行矣勿复言，归欤伤我神。",
            "如何燕赵陲，忽遇平生亲。",
            "开馆纳征骑，弹弦娱远宾。",
            "飘飖天地间，一别方兹晨。",
            "东道有佳作，南朝无此人。",
            "性灵出万象，风骨超常伦。",
            "吾党谢王粲，群贤推郄诜。",
            "明时取秀才，落日过蒲津。",
            "节苦名已富，禄微家转贫。",
            "相逢愧薄游，抚己荷陶钧。",
            "心事正堪尽，离居宁太频。",
            "两河归路遥，二月芳草新。",
            "柳接滹沱暗，莺连渤海春。",
            "谁谓行路难，猥当希代珍。",
            "提握每终日，相思犹比邻。",
            "江海有扁舟，丘园有角巾。",
            "君意定何适，我怀知所遵。",
            "浮沈各异宜，老大贵全真。",
            "莫作云霄计，遑遑随缙绅。"
        ],
        "notes": "",
        "id": "a141c9e52947222fad68810b6443e23f"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "宋中别周梁李三子",
        "preface": "",
        "paragraphs": [
            "曾是不得意，适来兼别离。",
            "如何一尊酒，翻作满堂悲。",
            "周子负高价，梁生多逸词。",
            "周旋梁宋间，感激建安时。",
            "白雪正如此，青云无自疑。",
            "李侯怀英雄，肮脏乃天资。",
            "方寸且无间，衣冠当在斯。",
            "俱为千里游，忽念两乡辞。",
            "且见壮心在，莫嗟携手迟。",
            "凉风吹北原，落日满西陂。",
            "露下草初白，天长云屡滋。",
            "我心不可问，君去定何之。",
            "京洛多知己，谁能忆左思。"
        ],
        "notes": "",
        "id": "32019ff50eb611de8a6eb9e3f6b3bdfa"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "宋中别李八",
        "preface": "",
        "paragraphs": [
            "岁晏谁不归，君归意可说。",
            "将趋倚门望，还念同人别。",
            "驻马临长亭，飘然事明发。",
            "苍茫眺千里，正值苦寒节。",
            "旧国多转蓬，平台下明月。",
            "世情薄疵贱，夫子怀贤哲。",
            "行矣各勉旃，吾当挹余烈。"
        ],
        "notes": "",
        "id": "e0c2c3fa913a1b4a8f4bee0fe16d6a3c"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "别王彻",
        "preface": "",
        "paragraphs": [
            "归客自南楚，怅然思北林。",
            "萧条秋风暮，廻首江淮深。",
            "留君终日欢，或为梁父吟。",
            "时辈想鹏举，他人嗟陆沈。",
            "载酒登平台，赠君千里心。",
            "浮云暗长路，落日有归禽。",
            "离别未足悲，辛勤当自任。",
            "吾知十年后，季子多黄金。"
        ],
        "notes": "",
        "id": "38ea5c77cd5997d618b0ac8a2657d85e"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "送萧十八与房侍御廻还",
        "preface": "",
        "paragraphs": [
            "常苦古人远，今见斯人古。",
            "澹泊遗声华，周旋必邹鲁。",
            "故交在梁宋，游方出庭户。",
            "匹马鸣朔风，一身济河浒。",
            "辛勤采兰咏，款曲翰林主。",
            "岁月催别离，庭围远风土。",
            "寥寥寒烟静，莽莽夕阴吐。",
            "明发不在兹，青天眇难覩。"
        ],
        "notes": "",
        "id": "7af2c3498ec9a1e0a7d285b60e0f2cd5"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "宋中送族姪式颜",
        "preface": "",
        "paragraphs": [
            "大夫击东胡，胡尘不敢起。",
            "胡人山下哭，胡马海边死。",
            "部曲尽公侯，舆台亦朱紫。",
            "当时有勋业，末路遭谗毁。",
            "转斾燕赵间，剖符括苍里。",
            "弟兄莫相见，亲族远枌梓。",
            "不改青云心，仍招布衣士。",
            "平生怀感激，本欲候知己。",
            "去矣难重陈，飘然自兹始。",
            "游梁且未遇，适越今何以。",
            "乡山西北愁，竹箭东南美。",
            "峥嵘缙云外，苍莽几千里。",
            "旅雁悲啾啾，朝昏孰云已。",
            "登临多瘴疠，动息在风水。",
            "虽有贤主人，终为客行子。",
            "我携一尊酒，满酌聊劝尔。",
            "劝尔惟一言，家声勿沦滓。"
        ],
        "notes": "",
        "id": "50ff952cf83d9419639cda7be30c4223"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "又送族姪式颜",
        "preface": "",
        "paragraphs": [
            "惜君才未遇，爱君才若此。",
            "世上五百年，吾家一千里。",
            "俱游帝城下，忽在梁园里。",
            "我今行山东，离忧不能已。"
        ],
        "notes": "",
        "id": "bf48e01803a6dd421536f8acf2062d4c"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "赠别王十七管记",
        "preface": "",
        "paragraphs": [
            "故交吾未测，薄宦空年岁。",
            "晚节踪曩贤，雄词冠当世。",
            "堂中皆食客，门外多酒债。",
            "产业曾未言，衣裘与人敝。",
            "飘飖戎幕下，出入关山际。",
            "转战轻壮心，立谈有边计。",
            "云沙自廻合，天海空迢递。",
            "星高汉将骄，月盛胡兵锐。",
            "沙深冷陉断，雪暗辽阳闭。",
            "亦谓扫欃枪，旋惊陷蜂虿。",
            "归旌告东捷，鬬骑传西败。",
            "遥飞绝汉书，已筑长安第。",
            "画龙俱在叶，宠鹤先居卫。",
            "勿辞部曲勋，不藉将军势。",
            "相逢季冬月，伥望穷海裔。",
            "折劒留赠人，严装遂云迈。",
            "我行将悠𥾝，及此还羁滞。",
            "曾非济代谋，且有临深诫。",
            "随波混清浊，与物同丑丽。",
            "眇忆青岩栖，宁忘褐衣拜。",
            "自言爱水石，本欲亲兰蕙。",
            "何意薄松筠，翻然重菅蒯。",
            "恒深取与分，孰慢平生契。",
            "欵曲鸡黍期，酸辛别离袂。",
            "逢时愧名节，遇坎悲沦替。",
            "适赵非解纷，游燕往无说。",
            "浩歌方振荡，逸翮思凌励。",
            "倏若异鹏抟，吾当学蝉蜕。"
        ],
        "notes": "",
        "id": "3d74eb387e5f2bdc41c2fb68b94827a0"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "涟上别王秀才",
        "preface": "",
        "paragraphs": [
            "飘飖经远道，客思满穷秋。",
            "浩荡对长涟，君行殊未休。",
            "崎岖山海侧，想像无前俦。",
            "何意照乘珠，忽然欲暗投。",
            "东路方萧条，楚歌复悲愁。",
            "暮帆使人感，去鸟兼离忧。",
            "行矣当自爱，壮年莫悠悠。",
            "余亦从此辞，异乡难久留。",
            "赠言岂终极，慎勿滞沧洲。"
        ],
        "notes": "",
        "id": "67cf64a447f92a5e7872f26db00573d2"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "赠别沈四逸人",
        "preface": "",
        "paragraphs": [
            "沈侯未可测，其况信浮沈。",
            "十载常独坐，几人知此心。",
            "乘舟蹈沧海，买劒投黄金。",
            "世务不足烦，有田西山岑。",
            "我来遇知己，遂得开清襟。",
            "何意阃阈间，沛然江海深。",
            "疾风扫秋树，濮上多鸣砧。",
            "耿耿尊酒前，联雁飞愁音。",
            "平生重离别，感激对孤琴。"
        ],
        "notes": "",
        "id": "0d6648065e567639cc28da97cc86684e"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "送韩九",
        "preface": "",
        "paragraphs": [
            "惆怅别离日，裴回岐路前。",
            "归人望独树，匹马随秋蝉。",
            "常与天下士，许君兄弟贤。",
            "良时正可用，行矣莫徒然。"
        ],
        "notes": "",
        "id": "6cb4dd2a762a24be54872264d6e983c4"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "送崔录事赴宣城",
        "preface": "",
        "paragraphs": [
            "大国非不理，小官皆用才。",
            "欲行宣城印，住饮洛阳桮。",
            "晚景为人别，长天无鸟廻。",
            "举帆风波渺，倚櫂江山来。",
            "羡尔兼乘兴，芜湖千里开。"
        ],
        "notes": "",
        "id": "a4e3836db91fb93758a9c50c0e18719a"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "别张少府",
        "preface": "",
        "paragraphs": [
            "归客留不住，朝云纵复横。",
            "马头向春草，斗柄临高城。",
            "嗟我久离别，羡君看弟兄。",
            "归心更难道，回首一伤情。"
        ],
        "notes": "",
        "id": "96a38adcbaa2d2cb75ad913e80ae04a2"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "淇上别刘少府子英",
        "preface": "",
        "paragraphs": [
            "近来住淇上，萧条惟空林。",
            "又非耕种时，闲散多自任。",
            "伊君独知我，驱马欲招寻。",
            "千里忽携手，十年同苦心。",
            "求仁见交态，于道喜甘临。",
            "逸思乃天纵，微才应陆沈。",
            "飘然归故乡，不复问离襟。",
            "南登黎阳渡，莽苍寒云阴。",
            "桑叶原上起，河凌山下深。",
            "途穷更远别，相对益悲吟。"
        ],
        "notes": "",
        "id": "da919514313826f41f571e94f88dc082"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "别耿都尉",
        "preface": "",
        "paragraphs": [
            "四十能学劒，时人无此心。",
            "如何耿夫子，感激投知音。",
            "翩翩白马来，二月青草深。",
            "别易小千里，兴酣倾百金。"
        ],
        "notes": "",
        "id": "9e12ac79aef775b85c46db4f534ae181"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "宋中遇林卢杨十七山人因而有别",
        "preface": "",
        "paragraphs": [
            "昔余涉漳水，驱车行邺西。",
            "遥见林虑山，苍苍戛天倪。",
            "邂逅逢尔曹，说君彼岩栖。",
            "萝径垂野蔓，石房倚云梯。",
            "秋韭何青青，药苗数百畦。",
            "栗林隘谷口，栝树森廻谿。",
            "耕耘有山田，纺绩有山妻。",
            "人生苟如此，何必组与珪。",
            "谁谓远相访，曩情殊不迷。",
            "簷前举醇醪，灶下烹双鸡。",
            "朔风忽振荡，昨夜寒螀啼。",
            "游子益思归，罢琴伤解携。",
            "出门尽原野，白日黯已低。",
            "始惊道路难，终念言笑暌。",
            "因声谢岑壑，岁暮一攀跻。"
        ],
        "notes": "",
        "id": "f3f5972484c7dcaf0f08c08bb768e422"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "酬别薛三蔡大留简韩十四主簿",
        "preface": "",
        "paragraphs": [
            "迢递辞京华，辛勤异乡县。",
            "登高俯沧海，廻首泪如霰。",
            "同人久离别，失路还相见。",
            "薛侯怀直道，德业应时选。",
            "蔡子负清才，当年擢宾荐。",
            "韩公有奇节，词赋凌群彦。",
            "读书嵩岑间，作吏沧海甸。",
            "伊余寡栖托，感激多愠见。",
            "纵诞非尔情，飘沦任疵贱。",
            "忽枉琼瑶作，乃深平生眷。",
            "始谓吾道存，终嗟客游倦。",
            "归心无昼夜，别事除言宴。",
            "复值凉风时，苍茫夏云变。"
        ],
        "notes": "",
        "id": "8f4a417e585f384e596d80baa23cbc9a"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "送虞城刘明府谒魏郡苗太守",
        "preface": "",
        "paragraphs": [
            "天官苍生望，出入承明庐。",
            "肃肃领旧藩，皇皇降玺书。",
            "茂宰多感激，良将复吹嘘。",
            "永怀一言合，谁谓千里疎。",
            "对酒忽命驾，兹情何起予。",
            "炎天昼如火，极目无行车。",
            "长路出雷泽，浮云归孟诸。",
            "魏郡十万家，歌钟喧里闾。",
            "传道贤君至，闭关常晏如。",
            "君将挹高论，定是问樵渔。",
            "今日逢明圣，吾为陶隐居。"
        ],
        "notes": "",
        "id": "3361f8d6a5f34852192b647c1e7d550d"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "途中酬李少府赠别之作",
        "preface": "",
        "paragraphs": [
            "西上逢节换，东征私自怜。",
            "故人今卧疾，欲别还留连。",
            "举酒临南轩，夕阳满中筵。",
            "宁知江上兴，乃在河梁偏。",
            "行李多光辉，札翰忽相鲜。",
            "谁谓岁月晚，交情尚贞坚。",
            "终嗟州县劳，官谤复迍邅。",
            "虽负忠信美，其如方寸悬。",
            "连帅扇清风，千里犹眼前。",
            "曾是趋藻镜，不应翻弃捐。",
            "日来知自强，风气殊未痊。",
            "可以加药物，胡为輙忧煎。",
            "驱马出大梁，原野一悠然。",
            "柳色感行客，云阴愁远天。",
            "皇明烛幽遐，德泽普照宣。",
            "鹓鸿列霄汉，燕雀何翩翩。",
            "余亦惬所从，渔樵十二年。",
            "种瓜漆园里，凿井卢门边。",
            "去去勿重陈，生涯难勉旃。",
            "或期遇春事，与尔复周旋。",
            "投报空回首，狂歌谢比肩。"
        ],
        "notes": "",
        "id": "261b11ab75169b345c75ef0c3da506c4"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "睢阳酬别畅大判官",
        "preface": "",
        "paragraphs": [
            "吾友遇知己，策名逢圣朝。",
            "高才擅白雪，逸翰怀青霄。",
            "承诏选嘉宾，慨然即驰轺。",
            "清昼下公馆，尺书忽相邀。",
            "留欢惜别离，毕景驻行镳。",
            "言及沙漠事，益令胡马骄。",
            "丈夫拔东蕃，声冠霍嫖姚。",
            "兜鍪冲矢石，铁甲生风飙。",
            "诸将出冷陉，连营济石桥。",
            "酋豪尽俘馘，子弟输征徭。",
            "边庭绝刁斗，战地成渔樵。",
            "榆关夜不扃，塞口长萧萧。",
            "降胡满蓟门，一一能射雕。",
            "军中多宴乐，马上何轻趫。",
            "戎狄本无厌，羇縻非一朝。",
            "饥附诚足用，饱飞安可招。",
            "李牧制儋蓝，遗风岂寂寥。",
            "君还谢幕府，慎勿轻刍荛。"
        ],
        "notes": "",
        "id": "3a83cc26de44870c460695ff265a15c0"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "宴韦司户山亭院",
        "preface": "",
        "paragraphs": [
            "人幽想灵山，意惬怜远水。",
            "习静务为适，所居还复尔。",
            "汲流涨华池，开酌宴君子。",
            "苔迳试窥践，石屏可攀倚。",
            "入门见中峰，携手如万里。",
            "横琴了无事，垂钓应有以。",
            "高馆何沈沈，飒然凉风起。"
        ],
        "notes": "",
        "id": "bb02849aff56591c2d73ca9b4d2021b7"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "同诸公登慈恩寺浮图",
        "preface": "",
        "paragraphs": [
            "香界泯群有，浮图岂诸相。",
            "登临骇孤高，披拂欣大壮。",
            "言是羽翼生，迥出虚空上。",
            "顿疑身世别，乃觉形神王。",
            "宫阙皆户前，山河尽簷向。",
            "秋风昨夜至，秦塞多清旷。",
            "千里何苍苍，五陵郁相望。",
            "盛时慙阮步，末宦知周防。",
            "输效独无因，斯焉可游放。"
        ],
        "notes": "",
        "id": "c8da7ed4dfcd69e73e427d67d86ab1ae"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "同薛司直诸公秋霁曲江俯见南山作",
        "preface": "",
        "paragraphs": [
            "南山郁初霁，曲江湛不流。",
            "若临瑶池前，想望昆仑丘。",
            "廻首见黛色，眇然波上秋。",
            "深沈俯峥嵘，清浅延阻修。",
            "连潭万木影，插岸千岩幽。",
            "杳霭信难测，渊沦无暗投。",
            "片云对渔父，独鸟随虚舟。",
            "我心寄青霞，世事慙白鸥。",
            "得意在乘兴，忘怀非外求。",
            "良辰自多暇，欣与数子游。"
        ],
        "notes": "",
        "id": "3a437bd42d65d9f3aa3815b87a6fba42"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "登广陵栖灵寺塔",
        "preface": "",
        "paragraphs": [
            "淮南富登临，兹塔信奇最。",
            "直上造云族，凭虚纳天籁。",
            "迥然碧海西，独立飞鸟外。",
            "始知高兴尽，适与赏心会。",
            "连山黯吴门，乔木吞楚塞。",
            "城池满窗下，物象归掌内。",
            "远思驻江帆，暮时结春霭。",
            "轩车疑蠢动，造化资大块。",
            "何必了无身，然后知所退。"
        ],
        "notes": "",
        "id": "b73c4dfda7af1838da093aeb9210ef5c"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "登百丈峰二首 一",
        "preface": "",
        "paragraphs": [
            "朝登百丈峰，遥望燕支道。",
            "汉垒青冥间，胡天白如扫。",
            "忆昔霍将军，连年此征讨。",
            "匈奴终不灭，寒山徒草草。",
            "唯见鸿雁飞，令人伤怀抱。"
        ],
        "notes": "",
        "id": "ccb63d6023fa5812416cb631dc15ab1d"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "登百丈峰二首 二",
        "preface": "",
        "paragraphs": [
            "晋武轻后事，惠皇终已昏。",
            "豺狼塞瀍洛，胡羯争乾坤。",
            "四海如鼎沸，五原徒自尊。",
            "而今白庭路，犹对青阳门。",
            "朝市不足问，君臣随草根。"
        ],
        "notes": "",
        "id": "7c817c2bcb35d839c3d2cdf77565e95f"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "同群公秋登琴台",
        "preface": "",
        "paragraphs": [
            "古迹使人感，琴台空寂寥。",
            "静然顾遗尘，千载如昨朝。",
            "临眺自兹始，群贤久相邀。",
            "德与形神高，孰知天地遥。",
            "四时何倏忽，六月鸣秋蜩。",
            "万象归白帝，平川横赤霄。",
            "犹是对夏伏，几时有凉飙。",
            "燕雀满簷楹，鸿鹄抟扶摇。",
            "物性各自得，我心在渔樵。",
            "兀然还复醉，尚握尊中瓢。"
        ],
        "notes": "",
        "id": "be59403cc5c7dfd9d6f363f62ed38b0e"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "同群公出猎海上",
        "preface": "",
        "paragraphs": [
            "畋猎自古昔，况伊心赏俱。",
            "偶与群公游，旷然出平芜。",
            "层阴涨溟海，杀气穷幽都。",
            "鹰隼何翩翩，驰骤相传呼。",
            "豺狼窜榛莽，麋鹿罹艰虞。",
            "高鸟下骍弓，困兽鬬匹夫。",
            "尘惊大泽晦，火燎深林枯。",
            "失之有余恨，获者无全躯。",
            "咄彼工拙间，恨非指踪徒。",
            "犹怀老氏训，感叹此欢娱。"
        ],
        "notes": "",
        "id": "d9fbc5c55c3c5c0a36b5a983d737825b"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "同群公题郑少府田家",
        "preface": "",
        "paragraphs": [
            "郑侯应凄惶，五十头尽白。",
            "昔为南昌尉，今作东郡客。",
            "与语多远情，论心知所益。",
            "秋林既清旷，穷巷空淅沥。",
            "蝶舞园更闲，鸡鸣日云夕。",
            "男儿未称意，其道固无适。",
            "劝君且杜门，勿叹人事隔。"
        ],
        "notes": "",
        "id": "f702de317f8b72d7028533f31f803314"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "同群公题中山寺",
        "preface": "",
        "paragraphs": [
            "平原十里外，稍稍云岩深。",
            "遂及清净所，都无人世心。",
            "名僧既礼谒，高阁复登临。",
            "石壁倚松径，山田多栗林。",
            "超遥尽𪩘崿，逼侧仍岖嵚。",
            "吾欲休世事，于焉聊自任。"
        ],
        "notes": "",
        "id": "04771be4aa6aa79bf7ee36a78f04a213"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "同群公宿开善寺赠陈十六所居",
        "preface": "",
        "paragraphs": [
            "驾车出人境，避暑投僧家。",
            "裴回龙象侧，始见香林花。",
            "读书不及经，饮酒不胜茶。",
            "知君悟此道，所未搜袈裟。",
            "谈空忘外物，持诫破诸邪。",
            "则是无心地，相看唯月华。"
        ],
        "notes": "",
        "id": "ad7c95f61c65ced983acad0daa203297"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "同韩四薛三东亭玩月",
        "preface": "",
        "paragraphs": [
            "远游怅不乐，兹赏吾道存。",
            "款曲故人意，辛勤清夜言。",
            "东亭何寥寥，佳境无朝昏。",
            "堦墀近洲渚，户牖当郊原。",
            "矧乃穷周旋，游时怡讨论。",
            "树阴荡瑶瑟，月气延清尊。",
            "明河带飞雁，野火连荒村。",
            "对此更愁予，悠哉怀故园。"
        ],
        "notes": "",
        "id": "72828c2127a1210752974554f4ea3d24"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "同敬八卢五泛河间清河",
        "preface": "",
        "paragraphs": [
            "清川在城下，沿泛多所宜。",
            "同济惬数公，玩物欣良时。",
            "飘飖波上兴，燕婉舟中词。",
            "昔陟乃平原，今来忽涟漪。",
            "东流达沧海，西流延滹池。",
            "云树共晦明，井邑相逶迤。",
            "稍随归月帆，若与沙鸥期。",
            "渔父更留我，前潭水未滋。"
        ],
        "notes": "",
        "id": "6810b1716b8393630f617bc59ffe7c64"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "同房侍御山园新亭与邢判官同游",
        "preface": "",
        "paragraphs": [
            "隐隐春城外，朦胧陈迹深。",
            "君子顾榛莽，兴言伤古今。",
            "决河导新流，疏迳踪旧林。",
            "开亭俯川陆，时景宜招寻。",
            "肃穆逢使轩，夤缘事登临。",
            "忝游芝兰室，还对桃李阴。",
            "岸远白波来，气喧黄鸟吟。",
            "因睹歌颂作，始知经济心。",
            "灌坛有遗风，单父多鸣琴。",
            "谁为久州县，苍生怀德音。"
        ],
        "notes": "",
        "id": "ca73d7b9e7d055cf1d7ebef5adb949e0"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "同马太守听九思法师讲金刚经",
        "preface": "",
        "paragraphs": [
            "吾师晋阳宝，杰出山河最。",
            "途经世谛间，心到空王外。",
            "鸣钟山虎伏，说法天龙会。",
            "了义同建瓴，梵法若吹籁。",
            "深知亿劫苦，善喻恒沙大。",
            "舍施割肌肤，攀缘去亲爱。",
            "招提何清净，良牧驻轻盖。",
            "露冕众香中，临人觉苑内。",
            "心持佛印久，标割魔军退。",
            "愿开初地因，永奉弥天对。"
        ],
        "notes": "",
        "id": "54d6945838c0b73219d69c833831e580"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "涟上题樊氏水亭",
        "preface": "",
        "paragraphs": [
            "涟上非所趣，偶为世务牵。",
            "经时驻归棹，日夕对平川。",
            "莫论行子愁，且得主人贤。",
            "亭上酒初熟，厨中鱼每鲜。",
            "自说宦游来，因之居住偏。",
            "煮盐沧海曲，种稻长淮边。",
            "四时常晏如，百口无饥年。",
            "菱芋藩篱下，渔樵耳目前。",
            "异县少朋从，我行复迍邅。",
            "向不逢此君，孤舟已言旋。",
            "明日又分首，风涛还眇然。"
        ],
        "notes": "",
        "id": "179d977c79fffe41cf64af4b6ed63e29"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "同吕判官从哥舒大夫破洪济城廻登积石军多福七级浮图",
        "preface": "",
        "paragraphs": [
            "塞口连浊河，辕门对山寺。",
            "宁知鞍马上，独有登临事。",
            "七级凌太清，千崖列苍翠。",
            "飘飘方寓目，想像见深意。",
            "高兴殊未平，凉风飒然至。",
            "拔城阵云合，转斾胡星坠。",
            "大将何英灵，官军动天地。",
            "君怀生羽翼，本欲附骐骥。",
            "款段苦不前，清冥信难致。",
            "一歌阳春后，三叹终自愧。"
        ],
        "notes": "",
        "id": "f3e11790f1701eaaaa47e1d46aaf8ec8"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "三君咏 魏郑公",
        "preface": "",
        "paragraphs": [
            "郑公经纶日，隋氏风尘昏。",
            "济代取高位，逢时敢直言。",
            "道光先帝业，义激旧君恩。",
            "寂寞卧龙处，英灵千载魂。"
        ],
        "notes": "",
        "id": "9ba7039658d2a1461dc8a5395591ab16"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "三君咏 郭代公",
        "preface": "",
        "paragraphs": [
            "代公实英迈，津涯浩难识。",
            "拥兵抗矫征，仗节归有德。",
            "纵横负才智，顾盻安社稷。",
            "流落勿重陈，怀哉为凄恻。"
        ],
        "notes": "",
        "id": "e7f642aedbba6e761ba1882b4cd23bbc"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "三君咏 狄梁公",
        "preface": "",
        "paragraphs": [
            "梁公乃贞固，勋烈垂竹帛。",
            "昌言太后朝，潜运储君策。",
            "待贤开相府，共理登方伯。",
            "至今青云人，犹是门下客。"
        ],
        "notes": "",
        "id": "0ebaf75452cfd0c2c9607c905b6aafe4"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "宓公琴台诗三首 一",
        "preface": "",
        "paragraphs": [
            "宓子昔为政，鸣琴登此台。",
            "琴和人亦闲，千载称其才。",
            "临眺忽凄怆，人琴安在哉？",
            "悠悠此天壤，唯有颂声来。"
        ],
        "notes": "",
        "id": "63f6829196e0b1df9d4e4c57856a6bcc"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "宓公琴台诗三首 二",
        "preface": "",
        "paragraphs": [
            "邦伯感遗事，慨然建琴堂。",
            "乃知静者心，千载犹相望。",
            "入室想其人，出门何茫茫。",
            "唯见白云合，东临邹鲁乡。"
        ],
        "notes": "",
        "id": "78455dcd7ee71a2d4ba4a2c2fa4f9dce"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "宓公琴台诗三首 三",
        "preface": "",
        "paragraphs": [
            "皤皤邑中老，自夸邑中理。",
            "何必升君堂，然后知君美。",
            "开门无犬吠，早卧常晏起。",
            "昔人不忍欺，今我还复尔。"
        ],
        "notes": "",
        "id": "b145bd0f2729b3c2bbd2a3c6545bfa7a"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "李云南征蛮诗",
        "preface": "",
        "paragraphs": [
            "圣人赫斯怒，诏伐西南戎。",
            "肃穆庙堂上，深沈节制雄。",
            "遂令感激士，得建非常功。",
            "料死不料敌，顾恩宁顾终。",
            "鼓行天海外，转战蛮夷中。",
            "梯𪩘近高鸟，穿林经毒虫。",
            "鬼门无归客，北户多南风。",
            "蜂虿隔万里，云雷随九攻。",
            "长驱大浪破，急击群山空。",
            "饷道忽已远，悬军垂欲穷。",
            "精诚动白日，愤薄连苍穹。",
            "野食掘田鼠，晡餐兼僰僮。",
            "收兵列亭堠，拓地弥西东。",
            "临事耻苟免，履危能饬躬。",
            "将星独照耀，边色何溟蒙。",
            "泸水夜可涉，交州今始通。",
            "归来长安道，召见甘泉宫。",
            "廉蔺若未死，孙吴知暗同。",
            "相逢论意气，慷慨谢深衷。"
        ],
        "notes": "",
        "id": "08fdabb1c5b31ac326baa797b1edd334"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "题尉迟将军新庙",
        "preface": "",
        "paragraphs": [
            "周室既板荡，贼臣立婴儿。",
            "将军独激昂，誓欲酬恩私。",
            "孤城日无援，高节终可悲。",
            "家国共沦亡，精魂空在斯。",
            "沈沉积冤气，寂寂无人知。",
            "良牧怀深仁，与君建明祠。",
            "父子俱血食，轩车每逶迤。",
            "我来荐苹蘩，感叹兴此词。",
            "晨光上阶闼，杀气翻旌旗。",
            "明明幽冥理，至诚信莫欺。",
            "唯夫二千石，多庆方自兹。"
        ],
        "notes": "",
        "id": "aa3e564fb1136260c9d0df7dc594f3cc"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "观李九少府翥树宓子贱神祠碑",
        "preface": "",
        "paragraphs": [
            "吾友吏兹邑，亦尝怀宓公。",
            "安知梦寐间，忽与精灵通。",
            "一见兴永叹，再来激深衷。",
            "宾从何逶迤，二十四老翁。",
            "于焉建层碑，突兀长林东。",
            "作者无愧色，行人感遗风。",
            "坐令高岸尽，独对秋山空。",
            "片石勿谓轻，斯言固难穷。",
            "龙盘色丝外，鹊顾偃波中。",
            "形胜驻群目，坚贞指苍穹。",
            "我非王仲宣，去矣徒发蒙。"
        ],
        "notes": "",
        "id": "677c5782f80daf4773cb9a04466fe7dc"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "同观陈十六史兴碑",
        "preface": "",
        "paragraphs": [
            "荆衡气偏秀，江汉流不歇。",
            "此地多精灵，有时生才杰。",
            "伊人今独步，逸思能间发。",
            "永怀掩风骚，千载常矻矻。",
            "新碑亦崔嵬，佳句悬日月。",
            "则是刊石经，终然继梼杌。",
            "我来观雅制，慷慨变毛发。",
            "季主尽荒淫，前王徒贻厥。",
            "东周既削弱，两汉更沦没。",
            "西晋何披猖，五胡相唐突。",
            "作歌乃彰善，比物仍恶讦。",
            "感叹将谓谁，对之空咄咄。"
        ],
        "notes": "",
        "id": "f82c83f8e5002e046e77e38e07e279fd"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "宋中十首 一",
        "preface": "",
        "paragraphs": [
            "梁王昔全盛，宾客复多才。",
            "悠悠一千年，陈迹唯高台。",
            "寂寞向秋草，悲风千里来。"
        ],
        "notes": "",
        "id": "f29bc926b024de87e6c75c2a9b0c8873"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "宋中十首 二",
        "preface": "",
        "paragraphs": [
            "朝临孟诸上，忽见芒砀间。",
            "赤帝终已矣，白云长不还。",
            "时清更何有，禾黍徧空山。"
        ],
        "notes": "",
        "id": "f5e2392be23a1bc36b6cac611bb21a09"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "宋中十首 三",
        "preface": "",
        "paragraphs": [
            "景公德何广，临变莫能欺。",
            "三请皆不忍，妖星终自移。",
            "君心本如此，天道岂无知。"
        ],
        "notes": "",
        "id": "ee9e8c9adcb49ed2aa2501500c3ad4c0"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "宋中十首 四",
        "preface": "",
        "paragraphs": [
            "梁苑白日暮，梁山秋草时。",
            "君王不可见，修竹令人悲。",
            "九月桑叶尽，寒风鸣树枝。"
        ],
        "notes": "",
        "id": "fc89d0f5ff088d6da387062a21511817"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "宋中十首 五",
        "preface": "",
        "paragraphs": [
            "登高临旧国，怀古对穷秋。",
            "落日鸿雁度，寒城砧杵愁。",
            "昔贤不复有，行矣莫淹留。"
        ],
        "notes": "",
        "id": "04e80a41c4287656aa068e30ca086f86"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "宋中十首 六",
        "preface": "",
        "paragraphs": [
            "出门望终古，独立悲且歌。",
            "忆昔鲁仲尼，凄凄此经过。",
            "众人不可向，伐树将如何。"
        ],
        "notes": "",
        "id": "5faa7d6659d769d6913f007a28151c5a"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "宋中十首 七",
        "preface": "",
        "paragraphs": [
            "逍遥漆园吏，冥没不知年。",
            "世事浮云外，闲居大道边。",
            "古来同一马，今我亦忘筌。"
        ],
        "notes": "",
        "id": "a33f1169b2ef0ad4797c7ce0ec6b6255"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "宋中十首 八",
        "preface": "",
        "paragraphs": [
            "五霸递征伐，宋人无战功。",
            "解围幸奇说，易子伤吾衷。",
            "唯见卢门外，萧条多转蓬。"
        ],
        "notes": "",
        "id": "bfe060946ec1aa985b173cde9cf2afa0"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "宋中十首 九",
        "preface": "",
        "paragraphs": [
            "常爱宓子贱，鸣琴能自亲。",
            "邑中静无事，岂不由其身。",
            "何意千年后，寂寞无此人。"
        ],
        "notes": "",
        "id": "03650d16a77a60e1e6748d599d71477e"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "宋中十首 十",
        "preface": "",
        "paragraphs": [
            "阏伯去已久，高丘临道傍。",
            "人皆有兄弟，尔独为参商。",
            "终古犹如此，而今安可量。"
        ],
        "notes": "",
        "id": "3dc0b388790647692ccee0c7327c1791"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "蓟中作",
        "preface": "",
        "paragraphs": [
            "策马自沙漠，长驱登塞垣。",
            "边城何萧条，白日黄云昏。",
            "一到征战处，每愁胡虏翻。",
            "岂无安边书，诸将已承恩。",
            "惆怅孙吴事，归来独闭门。"
        ],
        "notes": "",
        "id": "c2aa63852da5b8dbe98224990308c5e6"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "自淇涉黄河途中作十三首 一",
        "preface": "",
        "paragraphs": [
            "川上常极目，世情今已闲。",
            "去帆带落日，征路随长山。",
            "亲友若云霄，可望不可攀。",
            "于兹任所惬，浩荡风波间。"
        ],
        "notes": "",
        "id": "973145182f7de070d0eec345a7c87894"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "自淇涉黄河途中作十三首 二",
        "preface": "",
        "paragraphs": [
            "清晨泛中流，羽族满汀渚。",
            "黄鹄何处来，昂藏寡俦侣。",
            "飞鸣无人见，饮啄岂得所。",
            "云汉尔固知，胡为不轻举。"
        ],
        "notes": "",
        "id": "39e90229e82593cc5dd90bd6bcd7e27b"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "自淇涉黄河途中作十三首 三",
        "preface": "",
        "paragraphs": [
            "野人头尽白，与我忽相访。",
            "手持青竹竿，日暮淇水上。",
            "虽老美容色，虽贫亦闲放。",
            "钓鱼三十年，中心无所向。"
        ],
        "notes": "",
        "id": "7bfd152dbe34d2722295f1a7a070ad74"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "自淇涉黄河途中作十三首 四",
        "preface": "",
        "paragraphs": [
            "南登滑台上，却望河淇间。",
            "竹树夹流水，孤城对远山。",
            "念兹川路阔，羡尔沙鸥闲。",
            "长想别离处，犹无音信还。"
        ],
        "notes": "",
        "id": "dbb46685dece2b053cc86cd8bf7e7a41"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "自淇涉黄河途中作十三首 五",
        "preface": "",
        "paragraphs": [
            "东入黄河水，茫茫泛纡直。",
            "北望太行山，峨峨半天色。",
            "山河相暎带，深浅未可测。",
            "自昔有贤才，相逢不相识。"
        ],
        "notes": "",
        "id": "addd464e60c423e62c6e2344dfd7fc8b"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "自淇涉黄河途中作十三首 六",
        "preface": "",
        "paragraphs": [
            "秋日登滑台，台高秋已暮。",
            "独行既未惬，怀土怅无趣。",
            "晋宋何萧条，羌胡散驰骛。",
            "当时无战略，此地即边戍。",
            "兵革徒自勤，山河孰云固。",
            "乘闲喜临眺，感物伤游寓。",
            "惆怅落日前，飘飖远帆处。",
            "北风吹万里，南雁不知数。",
            "归意方浩然，云沙更廻互。"
        ],
        "notes": "",
        "id": "40f840edf6dd711ae63c55fab3367fda"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "自淇涉黄河途中作十三首 七",
        "preface": "",
        "paragraphs": [
            "乱流自兹远，倚檝时一望。",
            "遥见楚汉城，崔嵬高山上。",
            "天道昔未测，人心无所向。",
            "屠钓称侯王，龙蛇争霸王。",
            "缅怀多杀戮，顾此生惨怆。",
            "圣代休甲兵，吾其得闲放。"
        ],
        "notes": "",
        "id": "bad4a89625e43a031157608debce73e8"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "自淇涉黄河途中作十三首 八",
        "preface": "",
        "paragraphs": [
            "兹川方悠邈，云沙无前后。",
            "古堰对河壖，长林出淇口。",
            "独行非吾意，东向日已久。",
            "忧来谁得知，且酌尊中酒。"
        ],
        "notes": "",
        "id": "b1d620bc10bc3b89b95861e8a488d5e5"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "自淇涉黄河途中作十三首 九",
        "preface": "",
        "paragraphs": [
            "朝从北岸来，泊船南河浒。",
            "试共野人言，深觉农夫苦。",
            "去秋虽薄熟，今夏犹未雨。",
            "耕耘日勤劳，租税兼舃卤。",
            "园蔬空寥落，产业不足数。",
            "尚有献芹心，无因见明主。"
        ],
        "notes": "",
        "id": "9f788601708c8b9c4edad3759fe518c5"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "自淇涉黄河途中作十三首 十",
        "preface": "",
        "paragraphs": [
            "茫茫浊河注，怀古临河滨。",
            "禹功本豁达，汉迹方因循。",
            "坎德昔滂沱，冯夷胡不仁。",
            "激潏陵堤防，东郡多悲辛。",
            "天子忽惊悼，从官皆负薪。",
            "畚筑岂无谋，祈祷如有神。",
            "宣房今安在，高岸空嶙峋。"
        ],
        "notes": "",
        "id": "c12cd4efefa6f8697d826989f5c976e4"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "自淇涉黄河途中作十三首 十一",
        "preface": "",
        "paragraphs": [
            "我行倦风湍，辍棹将问津。",
            "空传歌瓠子，感慨独愁人。",
            "孟夏桑叶肥，秾阴夹长津。",
            "蚕农有时节，田野无闲人。",
            "临水狎渔樵，望山怀隐沦。",
            "谁能去京洛，顦顇对风尘。"
        ],
        "notes": "",
        "id": "58b91afb53c184134beee5e57bf1cbac"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "自淇涉黄河途中作十三首 十二",
        "preface": "",
        "paragraphs": [
            "朝景入平川，川长复垂柳。",
            "遥看魏公墓，突兀前山后。",
            "忆昔大业时，群雄角奔走。",
            "伊人何电迈，独立风尘首。",
            "传檄举敖仓，拥兵屯洛口。",
            "连营一百万，六合如可有。",
            "方项终比肩，乱隋将假手。",
            "力争固难恃，骄战曷能久。",
            "若使学萧曹，功名当不朽。"
        ],
        "notes": "",
        "id": "d0747954964c0fce175304db67cbe9b5"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "自淇涉黄河途中作十三首 十三",
        "preface": "",
        "paragraphs": [
            "皤皤河滨叟，相遇似有耻。",
            "辍榜聊问之，荅言尽终结。",
            "一生虽贫贱，九十年未死。",
            "且喜对儿孙，弥慙远城市。",
            "结庐黄河曲，垂钓长河里。",
            "漫漫望云沙，萧条听风水。",
            "所思强饭食，永愿在乡里。",
            "万事吾不知，其心只如此。"
        ],
        "notes": "",
        "id": "c5ed624ef672808f1415e51f5ff0e6ce"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "宋中遇陈二",
        "preface": "",
        "paragraphs": [
            "常忝鲍叔义，所期王佐才。",
            "如何守苦节，独此无良媒。",
            "离别十年外，飘飖千里来。",
            "安知罢官后，惟见柴门开。",
            "穷巷隐东郭，高堂咏南陔。",
            "篱根长花草，井上生莓苔。",
            "伊昔望霄汉，于今倦蒿莱。",
            "男儿命未达，且尽手中桮。"
        ],
        "notes": "",
        "id": "1b729dec409332e2498ed8f21bdda623"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "宋中遇刘书记有别",
        "preface": "",
        "paragraphs": [
            "何代无秀士，高门生此才。",
            "森然覩毛发，若见河山来。",
            "几载困常调，一朝时运催。",
            "白身谒明主，待诏登云台。",
            "相逢梁宋间，与我醉蒿莱。",
            "寒楚眇千里，雪天昼不开。",
            "末路终离别，不能强悲哀。",
            "男儿争富贵，劝尔莫迟廻。"
        ],
        "notes": "",
        "id": "d531dd8b5547d7ac3f5135d5b643f7c1"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "鲁郡途中遇徐十八录事",
        "preface": "",
        "paragraphs": [
            "谁谓嵩颍客，遂经邹鲁乡。",
            "前临少昊墟，始觉东蒙长。",
            "独行岂吾心，怀古激中肠。",
            "圣人久已矣，游夏遥相望。",
            "裴回野泽间，左右多悲伤。",
            "日出见阙里，川平知汶阳。",
            "弱冠负高节，十年思自强。",
            "终然不得意，去去任行藏。"
        ],
        "notes": "",
        "id": "fa3eeadd62daa6a5b24d7bd9b872c957"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "遇冲和先生",
        "preface": "",
        "paragraphs": [
            "冲和生何代，或谓游东溟。",
            "三命谒金殿，一言拜银青。",
            "自云多方术，往往通神灵。",
            "万乘亲问道，六宫无敢听。",
            "昔去限霄汉，今来覩仪形。",
            "头戴鹖鸟冠，手遥白鹤翎。",
            "终日饮醇酒，不醉复不醒。",
            "常忆鸡鸣山，每诵西升经。",
            "拊背念离别，依然出户庭。",
            "莫见今如此，曾为一客星。"
        ],
        "notes": "",
        "id": "e3da21525076fc9d82f868a7c88f8e7f"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "鲁西至东平",
        "preface": "",
        "paragraphs": [
            "沙岸拍不定，石桥水横流。",
            "问津见鲁俗，怀古伤家丘。",
            "寥落千载后，空传褒圣侯。"
        ],
        "notes": "",
        "id": "2603e85f782fb730be01b165bb3c38ea"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "东平路作三首 一",
        "preface": "",
        "paragraphs": [
            "南图适不就，东走岂吾心。",
            "索索凉风动，行行秋水深。",
            "蝉鸣木叶落，兹夕更愁霖。"
        ],
        "notes": "",
        "id": "570d7d0b53e32ffcd7d7493d1d89deae"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "东平路作三首 二",
        "preface": "",
        "paragraphs": [
            "明时好画策，动欲干王公。",
            "今日无成事，依依亲老农。",
            "扁舟向何处？吾爱汶阳中。"
        ],
        "notes": "",
        "id": "b21129cfb222acaf4fdb1710a5883e05"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "东平路作三首 三",
        "preface": "",
        "paragraphs": [
            "清旷凉夜月，裴回孤客舟。",
            "渺然风波上，独爱前山秋。",
            "秋至复摇落，空令行者愁。"
        ],
        "notes": "",
        "id": "19feecc97ec1c7ccb6f983107fc28443"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "东平路中遇大水",
        "preface": "",
        "paragraphs": [
            "天灾自古有，昏垫弥今秋。",
            "霖霪溢川原，澒洞涵田畴。",
            "指途适汶阳，挂席经芦洲。",
            "永望齐鲁郊，白云何悠悠。",
            "傍沿巨野泽，大水纵横流。",
            "虫蛇拥独树，麋鹿奔行舟。",
            "稼穑随波澜，西成不可求。",
            "室居相枕藉，蛙黾声啾啾。",
            "仍怜穴蚁漂，益羡云禽游。",
            "农夫无倚着，野老生殷忧。",
            "圣主当深仁，庙堂运良筹。",
            "仓廪终尔给，田租应罢收。",
            "我心胡郁陶，征旅亦悲愁。",
            "纵怀济时策，谁肯论吾谋。"
        ],
        "notes": "",
        "id": "5f1ccbbfa4ec675090425c7b20609f84"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "登垅",
        "preface": "",
        "paragraphs": [
            "垅头远行客，垅上分流水。",
            "流水无尽期，行人未云已。",
            "浅才登一命，孤劒通万里。",
            "岂不思故乡，从来感知己。"
        ],
        "notes": "",
        "id": "2afa06c2f3dab410769a595e22a9dbf6"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "苦雪四首 一",
        "preface": "",
        "paragraphs": [
            "二月犹北风，天阴雪冥冥。",
            "寥落一室中，怅然慙百龄。",
            "苦愁正如此，门柳复青青。"
        ],
        "notes": "",
        "id": "f3cc890e54ec177af99a53cce7805f12"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "苦雪四首 二",
        "preface": "",
        "paragraphs": [
            "惠连发清兴，袁安念高卧。",
            "余故非斯人，为性兼懒惰。",
            "赖兹尊中酒，终日聊自过。"
        ],
        "notes": "",
        "id": "bdf31dbe578504d658af0f57de3cdb61"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "苦雪四首 三",
        "preface": "",
        "paragraphs": [
            "蒙蒙洒平陆，淅沥至幽居。",
            "且喜润群物，焉能悲斗储。",
            "故交久不见，鸟雀投吾庐。"
        ],
        "notes": "",
        "id": "435182cea3aeff02c3686efd84993fec"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "苦雪四首 四",
        "preface": "",
        "paragraphs": [
            "孰云久闲旷，本自保知寡。",
            "穷巷独无成，春条秪盈把。",
            "安能羡鹏举，且欲歌牛下。",
            "乃知古时人，亦有如我者。"
        ],
        "notes": "",
        "id": "959bbd42f922b419ebd4c0bb6b51532b"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "哭单父梁九少府",
        "preface": "",
        "paragraphs": [
            "开箧泪沾臆，见君前日书。",
            "夜台今寂寞，独是子云居。",
            "畴昔探云奇，登临赋山水。",
            "同舟南浦下，望月西江里。",
            "契阔多别离，绸缪到生死。",
            "九原即何处，万事皆如此。",
            "晋山徒峨峨，斯人已冥冥。",
            "常时禄且薄，殁后家复贫。",
            "妻子在远道，弟兄无一人。",
            "十上多苦辛，一官恒自哂。",
            "青云将可致，白日忽先尽。",
            "唯有身后名，空留无远近。"
        ],
        "notes": "",
        "id": "ade49f028f8cb50f47cced01d1a38980"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "哭裴少府",
        "preface": "",
        "paragraphs": [
            "世人谁不死，嗟君非生虑。",
            "扶病适到官，田园在何处？",
            "公才群吏感，葬事他人助。",
            "余亦未识君，深悲哭君去。"
        ],
        "notes": "",
        "id": "7d5a5edb6d4a04397a30fa2d17f7ba76"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "行路难二首 一",
        "preface": "",
        "paragraphs": [
            "长安少年不少钱，能骑骏马鸣金鞭。",
            "五侯相逢大道边，美人弦管争留连。",
            "黄金如斗不敢惜，片言如山莫弃捐。",
            "安知顦顇读书者，暮宿灵台私自怜。"
        ],
        "notes": "",
        "id": "2fe2997bc56d3a5a19d75ab6e99ff064"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "行路难二首 二",
        "preface": "",
        "paragraphs": [
            "君不见富家翁，旧时贫贱谁比数。",
            "一朝金多结豪贵，万事胜人健如虎。",
            "子孙成行满眼前，妻能管弦妾能舞。",
            "自矜一身忽如此，却笑傍人独愁苦。",
            "东邻少年安所如，席门穷巷出无车。",
            "有才不肯学干谒，何用年年空读书。"
        ],
        "notes": "",
        "id": "0e893e56c9230a913f841036fb9c8503"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "秋胡行",
        "preface": "",
        "paragraphs": [
            "妾本邯郸未嫁时，容华倚翠人未知。",
            "一朝结发从君子，将妾迢迢东鲁陲。",
            "时逢大道无艰阻，君方游宦从陈汝。",
            "蕙楼独卧频度春，彩阁辞君几徂暑。",
            "三月垂杨蚕未眠，携笼结侣南陌边。",
            "道逢行子不相识，赠妾黄金买少年。",
            "妾家夫壻经离久，寸心誓与长相守。",
            "愿言行路莫多情，道妾贞心在人口。",
            "日暮蚕饥相命归，携笼端饰来庭闱。",
            "劳心苦力终无恨，所冀君恩即可依。",
            "闻说行人已归止，乃是向来赠金子。",
            "相看颜色不复言，相顾怀慙有何已。",
            "从来自隐无疑背，直为君情也相会。",
            "如何咫尺仍有情，况复迢迢千里外。",
            "誓将顾恩不顾身，念君此日赴河津。",
            "莫道向来不得意，故欲留规诫后人。"
        ],
        "notes": "",
        "id": "e415f3c47e79f6a7dae886584cfac2d5"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "古大梁行",
        "preface": "",
        "paragraphs": [
            "古城莽苍饶荆榛，驱马荒城愁杀人。",
            "魏王宫观尽禾黍，信陵宾客随灰尘。",
            "忆昨雄都旧朝市，轩车照耀歌钟起。",
            "军容带甲三十万，国步连营一千里。",
            "全盛须臾那可论，高台曲池无复存。",
            "遗墟但见狐狸迹，古地空余草木根。",
            "暮天摇落伤怀抱，倚劒悲歌对秋草。",
            "侠客犹传朱亥名，行人尚识夷门道。",
            "白璧黄金万户侯，宝刀骏马填山丘。",
            "年代凄凉不可问，往来唯有水东流。"
        ],
        "notes": "",
        "id": "d6a3f2a6380bd8c57e1f11264d2874f7"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "邯郸少年行",
        "preface": "",
        "paragraphs": [
            "邯郸城南游侠子，自矜生长邯郸里。",
            "千塲纵博家仍富，几度报讐身不死。",
            "宅中歌笑日纷纷，门外车马常如云。",
            "未知肝胆向谁是，令人却忆平原君。",
            "君不见今人交态薄，黄金用尽还疎索。",
            "以兹感叹辞旧游，更于时事无所求。",
            "且与少年饮美酒，往来射猎西山头。"
        ],
        "notes": "",
        "id": "98242079f6d5118ac079ae10f6653f80"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "燕歌行",
        "preface": "",
        "paragraphs": [
            "汉家烟尘在东北，汉将辞家破残贼。",
            "男儿本自重横行，天子非常赐颜色。",
            "𪭢金伐鼓下榆关，旌斾逶迤碣石间。",
            "校尉羽书飞瀚海，单于猎火照狼山。",
            "山川萧条极边土，胡骑凭陵杂风雨。",
            "战士军前半死生，美人帐下犹歌舞。",
            "大漠穷秋塞草腓，孤城落日鬬兵稀。",
            "身当恩遇恒轻敌，力尽关山未解围。",
            "铁衣远戍辛勤久，玉筯应啼别离后。",
            "少妇城南欲断肠，征人蓟北空回首。",
            "边庭飘飖那可度，绝域苍茫更何有。",
            "杀气三时作阵云，寒声一夜传刁斗。",
            "相看白刃血纷纷，死节从来岂顾勋。",
            "君不见沙场征战苦，至今犹忆李将军。"
        ],
        "notes": "",
        "id": "09894da2ec1ea5e2b334205d2ab716b3"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "古歌行",
        "preface": "",
        "paragraphs": [
            "君不见汉家三叶从代至，高皇旧臣多富贵。",
            "天子垂衣方晏如，庙堂拱手无余议。",
            "苍生偃卧休征战，露台百金以为费。",
            "田舍老翁不出门，洛阳少年莫论事。"
        ],
        "notes": "",
        "id": "ac4cc802368362a708ffaae980db30f2"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "人日寄杜二拾遗",
        "preface": "",
        "paragraphs": [
            "人日题诗寄草堂，遥怜故人思故乡。",
            "柳条弄色不忍见，梅花满枝空断肠。",
            "身在远藩无所预，心怀百忧复千虑。",
            "今年人日空相忆，明年人日知何处。",
            "一卧东山三十春，岂知书劒老风尘。",
            "龙钟还忝二千石，愧尔东西南北人。"
        ],
        "notes": "",
        "id": "d1d6bd8911fb70c7a709be30ea9c5092"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "九日酬颜少府",
        "preface": "",
        "paragraphs": [
            "簷前白日应可惜，篱下黄花为谁有。",
            "行子迎霜未授衣，主人得钱始沽酒。",
            "苏秦顦顇人多厌，蔡泽栖迟世看丑。",
            "纵使登高只断肠，不如独坐空搔首。"
        ],
        "notes": "",
        "id": "0324d2c747a0d0878fb9412bf35b2ce4"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "留别郑三韦九兼洛下诸公",
        "preface": "",
        "paragraphs": [
            "忆昨相逢论久要，顾君哂我轻常调。",
            "羁旅虽同白社游，诗书已作青云料。",
            "蹇质蹉跎竟不成，年过四十尚躬耕。",
            "长歌达者桮中物，大笑前人身后名。",
            "幸逢明盛多招隐，高山大泽征求尽。",
            "此时亦得辞渔樵，青袍裹身荷圣朝。",
            "犂牛钓竿不复见，县人邑吏来相邀。",
            "远路鸣蝉秋兴发，华堂美酒离忧销。",
            "不知何日更携手，应念兹晨去折腰。"
        ],
        "notes": "",
        "id": "9087e056a6e83af9875b17028d2bc72a"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "送杨山人归嵩阳",
        "preface": "",
        "paragraphs": [
            "不到嵩阳动十年，旧时心事已徒然。",
            "一二故人不复见，三十六峰犹眼前。",
            "夷门二月柳条色，流莺数声泪沾臆。",
            "凿井耕田不我招，知君以此忘帝力。",
            "山人好去嵩阳路，惟余眷眷长相忆。"
        ],
        "notes": "",
        "id": "ea7837786e3eb93467a641ae0e52ae3c"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "送别",
        "preface": "",
        "paragraphs": [
            "昨夜离心正郁陶，三更白露西风高。",
            "萤飞木落何淅沥，此时梦见西归客。",
            "曙钟寥亮三四声，东邻嘶马使人惊。",
            "揽衣出户一相送，唯见归云纵复横。"
        ],
        "notes": "",
        "id": "8ccc8e52ae387f4bdff364be041fa3db"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "赠别晋三处士",
        "preface": "",
        "paragraphs": [
            "有人家住清河源，渡河问我游梁园。",
            "手持道经注已毕，心知内篇口不言。",
            "卢门十年见秋草，此心惆怅谁能道。",
            "知己从来不易知，慕君为人与君好。",
            "别时九月桑叶疎，出门千里无行车。",
            "爱君且欲君先达，今上求贤早上书。"
        ],
        "notes": "",
        "id": "24e79e4754d4798892ff41a8b7ada2ff"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "送浑将军出塞",
        "preface": "",
        "paragraphs": [
            "将军族贵兵且强，汉家已是浑邪王。",
            "子孙相承在朝野，至今部曲燕支下。",
            "控弦尽用阴山儿，登阵常骑大宛马。",
            "银鞍玉勒绣蝥弧，每逐嫖姚破骨都。",
            "李广从来先将士，卫青未肯学孙吴。",
            "传有沙场千万骑，昨日边庭羽书至。",
            "城头画角三四声，匣里宝刀昼夜鸣。",
            "意气能甘万里去，辛勤判作一年行。",
            "黄云白草无前后，朝建旌旄夕刁斗。",
            "塞下应多侠少年，关西不见春杨柳。",
            "从军借问所从谁，击劒酣歌当此时。",
            "远别无轻绕朝策，平戎早寄仲宣诗。"
        ],
        "notes": "",
        "id": "21c9e8cd6a25144aa052e5b7c6128a9d"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "送蔡山人",
        "preface": "",
        "paragraphs": [
            "东山布衣明古今，自言独未逢知音。",
            "识者阅见一生事，到处豁然千里心。",
            "看书学劒长辛苦，近日方思谒明主。",
            "斗酒相留醉复醒，悲歌数年泪如雨。",
            "丈夫遭遇不可知，买臣主父皆如斯。",
            "我今蹭蹬无所似，看尔崩腾何若为。"
        ],
        "notes": "",
        "id": "5b876162c566e160dbdadda7c1951f56"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "封丘作",
        "preface": "",
        "paragraphs": [
            "我本渔樵孟诸野，一生自是悠悠者。",
            "乍可狂歌草泽中，宁堪作吏风尘下。",
            "秪言小邑无所为，公门百事皆有期。",
            "拜迎官长心欲碎，鞭挞黎庶令人悲。",
            "归来向家问妻子，举家尽笑今如此。",
            "生事应须南亩田，世情付与东流水。",
            "梦想旧山安在哉，为衔君命且迟廻。",
            "乃知梅福徒为尔，转忆陶潜归去来。"
        ],
        "notes": "",
        "id": "c18fb41655fc330a8a238be106e8635d"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "题李别驾壁",
        "preface": "",
        "paragraphs": [
            "去乡不远逢知己，握手相欢得如此。",
            "礼乐遥传鲁伯禽，宾客争过魏公子。",
            "酒筵暮散明月上，枥马长鸣春风起。",
            "一生称意能几人，今日从君问终始。"
        ],
        "notes": "",
        "id": "db31e134993d3bd082d50ca75f0f3424"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "寄宿田家",
        "preface": "",
        "paragraphs": [
            "田家老翁住东陂，说道平生隐在兹。",
            "鬓白未曾记日月，山青每到识春时。",
            "门前种柳深成巷，野谷流泉添入池。",
            "牛壮日耕十亩地，人闲常扫一茅茨。",
            "客来满酌清尊酒，感兴平吟才子诗。",
            "岩际窟中藏鼹鼠，潭边竹里隐鸬鹚。",
            "村墟日落行人少，醉后无心怯路岐。",
            "今夜只应还寄宿，明朝拂曙与君辞。"
        ],
        "notes": "",
        "id": "a4d9fec39a2765e65618defbc198501d"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "别韦参军",
        "preface": "",
        "paragraphs": [
            "二十解书劒，西游长安城。",
            "举头望君门，屈指取公卿。",
            "国风冲融迈三五，朝廷欢乐弥寰宇。",
            "白璧皆言赐近臣，布衣不得干明主。",
            "归来洛阳无负郭，东过梁宋非吾土。",
            "兔苑为农岁不登，雁池垂钓心长苦。",
            "世人遇我同众人，唯君于我最相亲。",
            "且喜百年有交态，未尝一日辞家贫。",
            "弹棋击筑白日晚，纵酒高歌杨柳春。",
            "欢娱未尽分散去，使我惆怅惊心神。",
            "丈夫不作儿女别，临岐涕泪沾衣巾。"
        ],
        "notes": "",
        "id": "a839361982f3a0a24a42e275fb1d9ad2"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "送田少府贬苍梧",
        "preface": "",
        "paragraphs": [
            "沈吟对迁客，惆怅西南天。",
            "昔为一官未得意，今向万里令人怜。",
            "念兹斗酒成暌间，停舟叹君日将晏。",
            "远树应怜北地春，行人却羡南归雁。",
            "丈夫穷达未可知，看君不合长数奇。",
            "江山到处堪乘兴，杨柳青青那足悲。"
        ],
        "notes": "",
        "id": "24a1d2731da0d69dd0082813cadd7017"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "平台夜遇李景参有别",
        "preface": "",
        "paragraphs": [
            "离心忽怅然，策马对秋天。",
            "孟诸薄暮凉风起，归客相逢渡睢水。",
            "昨时携手已十年，今日分途各千里。",
            "岁物萧条满路岐，此行浩荡令人悲。",
            "家贫羡尔有微禄，欲往从之何所之。"
        ],
        "notes": "",
        "id": "2b6b3264f9d44614dd8c6d850baa0875"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "送郭处士往莱芜兼寄茍山人",
        "preface": "",
        "paragraphs": [
            "君为东蒙客，往来东蒙畔。",
            "云卧临峄阳，山行穷日观。",
            "少年词赋皆可听，秀眉白面风清泠。",
            "身上未曾染名利，口中犹未知膻腥。",
            "今日还山意无极，岂辞世路多相识。",
            "归见莱芜九十翁，为论别后长相忆。"
        ],
        "notes": "",
        "id": "d44ebc30251affa6a8128b76b069051c"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "赋得还山吟送沈四山人",
        "preface": "",
        "paragraphs": [
            "还山吟，天高日暮寒山深。",
            "送君还山识君心，人生老大须恣意。",
            "看君解作一生事，山间偃仰无不至。",
            "石泉淙淙若风雨，桂花松子常满地。",
            "卖药囊中应有钱，还山服药又长年。",
            "白云劝尽桮中物，明月相随何处眠。",
            "眠时忆问醒时事，梦魂可以相周旋。"
        ],
        "notes": "",
        "id": "a6e8dfe2d98922cb4645af21ff6115c5"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "崔司录宅燕大理李卿",
        "preface": "",
        "paragraphs": [
            "多雨殊未已，秋云更沈沈。",
            "洛阳故人初解印，山东小吏来相寻。",
            "上卿才大名不朽，早朝至尊暮求友。",
            "豁达常推海内贤，殷勤但酌尊中酒。",
            "饮醉欲言归剡溪，门前驷马光照衣。",
            "路傍观者徒唧唧，我公不以为是非。"
        ],
        "notes": "",
        "id": "885559e8d3a58a0bad81319715bd3bde"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "同鲜于洛阳于毕员外宅观画马歌",
        "preface": "",
        "paragraphs": [
            "知君爱鸣琴，仍好千里马。",
            "永日恒思单父中，有时心到宛城下。",
            "遇客丹青天下才，白生胡雏控龙媒。",
            "主人娱宾画障开，只言骐骥西极来。",
            "半壁𫎺𧽼势不住，满堂风飘飒然度。",
            "家僮愕视欲先鞭，枥马惊嘶还屡顾。",
            "始知物妙皆可怜，燕昭市骏岂徒然。",
            "纵令剪拂无所用，犹胜驽骀在眼前。"
        ],
        "notes": "",
        "id": "dd74da4c8c8d5edfdc96c8e6b76098a5"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "同河南李少尹毕员外宅夜饮时洛阳告捷遂作春酒歌",
        "preface": "",
        "paragraphs": [
            "故人美酒胜浊醪，故人清词合风骚。",
            "长歌满酌惟吾曹，高谈正可挥麈毛。",
            "半醉忽然持蟹螯，洛阳告捷倾前后。",
            "武侯腰间印如斗，郎官无事时饮酒。",
            "桮中绿蚁吹转来，瓮上飞花拂还有。",
            "前年持节将楚兵，去年留司在东京。",
            "今年复拜二千石，盛夏五月西南行。",
            "彭门劒门蜀山里，昨逢军人刦夺我。",
            "到家但见妻与子，赖得饮君春酒数十桮，不然令我愁欲死。"
        ],
        "notes": "",
        "id": "be8d066a9cecde0a379e9fa775998054"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "同李九士曹观壁画云作",
        "preface": "",
        "paragraphs": [
            "始知帝乡客，能画苍梧云。",
            "秋天万里一片色，只疑飞尽犹氛氲。"
        ],
        "notes": "",
        "id": "d821749cda36db342999847b5b746483"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "见薛大臂鹰作",
        "preface": "",
        "paragraphs": [
            "寒楚十二月，苍鹰八九毛。",
            "寄言燕雀莫相啅，自有云霄万里高。"
        ],
        "notes": "",
        "id": "1f709c7c95cdcbac6767e721675dc2e8"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "画马篇",
        "preface": "",
        "paragraphs": [
            "君侯枥上骢，貌在丹青中。",
            "马毛连钱蹄铁色，图画光辉骄玉勒。",
            "马行不动势若来，权奇蹴踏无尘埃。",
            "感兹绝代称妙手，遂令谈者不容口。",
            "麒麟独步自可珍，驽骀万匹知何有，终未如他枥上骢。",
            "载华毂，聘飞鸿，荷君剪拂与君用，一日千里如旋风。"
        ],
        "notes": "",
        "id": "f9ee4f49cba4150f4a71d2dcca947975"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "咏马鞭",
        "preface": "",
        "paragraphs": [
            "龙竹养根凡几年，工人截之为长鞭。",
            "一节一目皆天然，珠重重，星连连。",
            "绕指柔，纯金坚，绳不直，规不圆。",
            "把向空中捎一声，良马有心日驰千。"
        ],
        "notes": "",
        "id": "060c34de43bd50a56e5b28b36a697822"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "塞下曲",
        "preface": "",
        "paragraphs": [
            "君不见芳树枝，春花落尽蜂不窥。",
            "君不见梁上泥，秋风始高燕不栖。",
            "荡子从军事征战，蛾眉婵娟守空闺。",
            "独宿自然堪下泪，况复时闻鸟夜啼。"
        ],
        "notes": "",
        "id": "1a6c3fde71293b01fc6d76f9da7bccd3"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "渔父歌",
        "preface": "",
        "paragraphs": [
            "曲岸深潭一山叟，驻眼看钩不移手。",
            "世人欲得知姓名，良久问他不开口。",
            "笋皮笠子荷叶衣，心无所营守钓矶。",
            "料得孤舟无定止，日暮持竿何处归。"
        ],
        "notes": "",
        "id": "3c8b2e67f7c8fe88230ec9ed091651fe"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "部落曲",
        "preface": "",
        "paragraphs": [
            "蕃军傍塞游，代马喷风秋。",
            "老将垂金甲，阏支着锦裘。",
            "雕戈蒙豹尾，红斾插狼头。",
            "日暮天山下，鸣笳汉使愁。"
        ],
        "notes": "",
        "id": "9a4ceb3ef009effca79ad90cc2d453e0"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "赠杜二拾遗",
        "preface": "",
        "paragraphs": [
            "传道招[提]客，诗书自讨论。",
            "佛香时入院，僧饭屡过门。",
            "听法还应难，寻经剩欲翻。",
            "草玄今已毕，此外复何言。"
        ],
        "notes": "",
        "id": "ba1a460519eb1b0fc4a3fb5b9f4006e4"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "醉后赠张九旭",
        "preface": "",
        "paragraphs": [
            "世上谩相识，此翁殊不然。",
            "兴来书自圣，醉后语尤颠。",
            "白发老闲事，青云在目前。",
            "床头一壶酒，能更几回眠。"
        ],
        "notes": "",
        "id": "76797810be18d7fcf1edb02512ed252c"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "途中寄徐录事",
        "preface": "",
        "paragraphs": [
            "落日风雨至，秋天鸿雁初。",
            "离忧不堪比，旅馆复何如。",
            "君又几时去，我知音信疎。",
            "空多箧中赠，长见右军书。"
        ],
        "notes": "",
        "id": "c1459c3177bad1834c8ba06d4aa942c7"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "酬卫八雪中见寄",
        "preface": "",
        "paragraphs": [
            "季冬忆淇上，落日归山樊。",
            "旧宅带流水，平田临古村。",
            "雪中望来信，醉里开衡门。",
            "果得希代宝，缄之那可论。"
        ],
        "notes": "",
        "id": "84cb98c960b7e06362cc5a6f9d3696e8"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "送白少府送兵之陇右",
        "preface": "",
        "paragraphs": [
            "践更登陇首，远别指临洮。",
            "为问关山事，何如州县劳。",
            "军容随赤羽，树色引青袍。",
            "谁断单于臂，今年太白高。"
        ],
        "notes": "",
        "id": "8e21535179571a7d75c07219a08be94e"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "河西送李十七",
        "preface": "",
        "paragraphs": [
            "边城多远别，此去莫徒然。",
            "问礼知才子，登科及少年。",
            "出门看落日，驱马向秋天。",
            "高价人争重，行当早着鞭。"
        ],
        "notes": "",
        "id": "4300efc540a83963f571d0e77613417f"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "送张瑶贬五谿尉",
        "preface": "",
        "paragraphs": [
            "他日维桢干，明时悬镆铘。",
            "江山遥去国，妻子独还家。",
            "离别无嫌远，沈浮勿强嗟。",
            "南登有词赋，知尔吊长沙。"
        ],
        "notes": "",
        "id": "d85f4e35d1ac04eaa13ef3c40c05e634"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "别韦五",
        "preface": "",
        "paragraphs": [
            "徒然酌桮酒，不觉散人愁。",
            "相识仍远别，欲归翻旅游。",
            "夏云满郊甸，明月照河洲。",
            "莫恨征途远，东看漳水流。"
        ],
        "notes": "",
        "id": "08ad324671e0e629ed195210f32e1c22"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "别刘大校书",
        "preface": "",
        "paragraphs": [
            "昔日京华去，知君才望新。",
            "应犹作赋好，莫叹在官贫。",
            "且复伤远别，不然愁此身。",
            "清风几万里，江上一归人。"
        ],
        "notes": "",
        "id": "25f41149b7bbe0a69b53618263d79ab8"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "宋中别司功叔各赋一物得商丘",
        "preface": "",
        "paragraphs": [
            "商丘试一望，隐隐带秋天。",
            "地与辰星在，城将大路迁。",
            "干戈悲昔事，墟落对穷年。",
            "即此伤离绪，凄凄赋酒筵。"
        ],
        "notes": "",
        "id": "ae8752bdd08d2af2f637956b6b12805b"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "送蔡十二之海上",
        "preface": "",
        "paragraphs": [
            "黯然何所为，相对但悲酸。",
            "季弟念离别，贤兄救急难。",
            "河流冰处尽，海路雪中寒。",
            "尚有南飞雁，知君不忍看。"
        ],
        "notes": "",
        "id": "b4c2d59ec384ffcf8765306b3eb53f3a"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "别韦兵曹",
        "preface": "",
        "paragraphs": [
            "离别长千里，相逢数十年。",
            "此心应不变，他事已徒然。",
            "惆怅春光里，蹉跎柳色前。",
            "逢时当自取，看尔欲先鞭。"
        ],
        "notes": "",
        "id": "af926b7044882706d0ee090f98c6bb9f"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "独孤判官部送兵",
        "preface": "",
        "paragraphs": [
            "饯君嗟远别，为客念周旋。",
            "征路今如此，前军犹眇然。",
            "出关逢汉壁，登陇望胡天。",
            "亦是封侯地，期君早着鞭。"
        ],
        "notes": "",
        "id": "a145bf2a9fccde3c0533e4cee4302cf2"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "别从甥万盈",
        "preface": "",
        "paragraphs": [
            "诸生曰万盈，四十乃知名。",
            "宅相予偏重，家丘人莫轻。",
            "美才应自料，苦节岂无成。",
            "莫以山田薄，今春又不耕。"
        ],
        "notes": "",
        "id": "0d70260f15de752edbe2e1ba322030f4"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "别崔少府",
        "preface": "",
        "paragraphs": [
            "知君少得意，汶上掩柴扉。",
            "寒食仍留火，春风未授衣。",
            "皆言黄绶屈，早向青云飞。",
            "借问他乡事，今年归不归。"
        ],
        "notes": "",
        "id": "955875755d4a106a503bc28167f3ca0a"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "别冯判官",
        "preface": "",
        "paragraphs": [
            "碣石辽西地，渔阳蓟北天。",
            "关山唯一道，雨雪尽三边。",
            "才子方为客，将军正渴贤。",
            "遥知幕府下，书记日翩翩。"
        ],
        "notes": "",
        "id": "47e868f41bbace28ed77a0b7e919a6cd"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "淇上送韦司仓往滑台",
        "preface": "",
        "paragraphs": [
            "饮酒莫辞醉，醉多适不愁。",
            "孰知非远别，终念对穷秋。",
            "滑台门外见，淇水眼前流。",
            "君去应回首，风波满渡头。"
        ],
        "notes": "",
        "id": "9ed6e4ec01dff34af2565c8283bc93db"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "送崔功曹赴越",
        "preface": "",
        "paragraphs": [
            "传有东南别，题诗报客居。",
            "江山知不厌，州县复何如。",
            "莫恨吴歈曲，尝看越绝书。",
            "今朝欲乘兴，随尔食鲈鱼。"
        ],
        "notes": "",
        "id": "6737ff52ce1142ec7534386ab5d8d816"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "送蹇秀才赴临洮",
        "preface": "",
        "paragraphs": [
            "怅望日千里，如何今二毛。",
            "犹思阳谷去，莫厌陇山高。",
            "倚马见雄笔，随身唯宝刀。",
            "料君终自致，勋业在临洮。"
        ],
        "notes": "",
        "id": "e31ece364189cfe9a171968fa3f5fb52"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "广陵别郑处士",
        "preface": "",
        "paragraphs": [
            "落日知分手，春风莫断肠。",
            "兴来无不惬，才在亦何伤。",
            "溪水堪垂钓，江田耐插秧。",
            "人生只为此，亦足傲羲皇。"
        ],
        "notes": "",
        "id": "cc40ab1a71febea3ead1d8421505d922"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "别孙䜣",
        "preface": "",
        "paragraphs": [
            "离人去复留，白马黑貂裘。",
            "屈指论前事，停鞭惜旧游。",
            "帝乡那可忘，旅馆日堪愁。",
            "谁念无知己，年年睢水流。"
        ],
        "notes": "",
        "id": "b884710a190e41631523cc00cca64e1f"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "送刘评事充朔方判官赋得征马嘶",
        "preface": "",
        "paragraphs": [
            "征马向边州，萧萧嘶不休。",
            "思深应带别，声断为兼秋。",
            "岐路风将远，关山月共愁。",
            "赠君从此去，何日大刀头。"
        ],
        "notes": "",
        "id": "204b2726a5cfcaf14785e1b9c452d2eb"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "送魏八",
        "preface": "",
        "paragraphs": [
            "更沽淇上酒，还泛驿前舟。",
            "为惜故人去，复怜嘶马愁。",
            "云山行处合，风雨兴中秋。",
            "此路无知己，明珠莫暗投。"
        ],
        "notes": "",
        "id": "f4827f49d4803a0c022b01297bf92531"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "赠别褚山人",
        "preface": "",
        "paragraphs": [
            "携手赠将行，山人道姓名。",
            "光阴蓟子训，才术褚先生。",
            "墙上梨花白，尊中桂酒清。",
            "洛阳无二价，犹是慕风声。"
        ],
        "notes": "",
        "id": "3e259207a661bd985f7188cc46fe6e9c"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "别王八",
        "preface": "",
        "paragraphs": [
            "征马嘶长路，离人挹佩刀。",
            "客来东道远，归去北风高。",
            "时候何萧索，乡心正郁陶。",
            "传君遇知己，行日有绨袍。"
        ],
        "notes": "",
        "id": "cac6e741f62ff70ee2b9323ae8425f10"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "送董判官",
        "preface": "",
        "paragraphs": [
            "逢君说行迈，倚劒别交亲。",
            "幕府为才子，将军作主人。",
            "近关多雨雪，出塞有风尘。",
            "长策须当用，男儿莫顾身。"
        ],
        "notes": "",
        "id": "0c8565f7b6d0651aff53d4e8a901fc2a"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "送郑侍御谪闽中",
        "preface": "",
        "paragraphs": [
            "谪去君无恨，闽中我旧过。",
            "大都秋雁少，只是夜猿多。",
            "东路云山合，南天瘴疠和。",
            "自当逢雨露，行矣慎风波。"
        ],
        "notes": "",
        "id": "41e094e2e62b5d8b0273b4a6ebe6a051"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "送李侍御赴安西",
        "preface": "",
        "paragraphs": [
            "行子对飞蓬，金鞭指铁骢。",
            "功名万里外，心事一桮中。",
            "虏障燕支北，秦城太白东。",
            "离魂莫惆怅，看取宝刀雄。"
        ],
        "notes": "",
        "id": "8b226968bf3f2f42282f0b0edf10a3c0"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "送裴别将之安西",
        "preface": "",
        "paragraphs": [
            "绝域眇难跻，悠然信马蹄。",
            "风尘经跋涉，摇落怨暌携。",
            "地出流沙外，天长甲子西。",
            "少年无不可，行矣莫凄凄。"
        ],
        "notes": "",
        "id": "dcc9dc9ab806446f19c1b28e0f08f828"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "宴郭校书因之有别",
        "preface": "",
        "paragraphs": [
            "彩服趋庭训，分交载酒过。",
            "芸香名早著，蓬转事仍多。",
            "苦战知机息，穷愁奈别何。",
            "云霄莫相待，年鬓已蹉跎。"
        ],
        "notes": "",
        "id": "840fd6b5a45a41c747c54b513144f6c6"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "同李太守北池泛舟宴高平郑太守",
        "preface": "",
        "paragraphs": [
            "每揖龚黄事，还陪李郭舟。",
            "云从四岳起，水向百城流。",
            "幽意随登陟，嘉言即献酬。",
            "乃知缝掖贵，今日对诸侯。"
        ],
        "notes": "",
        "id": "9f00f1b5f229f7c5c43b63ab9cacb940"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "同崔员外綦毋拾遗九日宴京兆府李士曹",
        "preface": "",
        "paragraphs": [
            "今日好相见，群贤仍废曹。",
            "晚晴催翰墨，秋兴引风骚。",
            "绛叶拥虚砌，黄花随浊醪。",
            "闭门无不可，何事更登高。"
        ],
        "notes": "",
        "id": "2ec2274aeeded6252b94b21ad1b8a1bf"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "同群公十月朝宴李太守宅",
        "preface": "",
        "paragraphs": [
            "良牧征高赏，褰帷问考槃。",
            "岁时当正月，甲子入初寒。",
            "已听甘棠颂，欣陪旨酒欢。",
            "仍怜门下客，不作布衣看。"
        ],
        "notes": "",
        "id": "888de87cf2ecc136665d2cd69b3d2073"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "武威同诸公过杨七山人得藤字",
        "preface": "",
        "paragraphs": [
            "幕府日多暇，田家岁复登。",
            "相知恨不早，乘兴乃无恒。",
            "穷巷在乔木，深斋垂古藤。",
            "边城唯有醉，此外更何能。"
        ],
        "notes": "",
        "id": "5c7b38baa13aabbfd797f371884cd2c3"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "同群公登濮阳圣佛寺阁",
        "preface": "",
        "paragraphs": [
            "落日登临处，悠然意不穷。",
            "佛因初地识，人觉四天空。",
            "来雁清霜后，孤帆远树中。",
            "裴回伤寓目，萧索对寒风。"
        ],
        "notes": "",
        "id": "fd1ffb61922314de47f9c325930a0cec"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "同卫八题陆少府书斋",
        "preface": "",
        "paragraphs": [
            "知君薄州县，好静无冬春。",
            "散帙至栖鸟，明灯留故人。",
            "深房腊酒熟，高院梅花新。",
            "若是周旋地，当令风义亲。"
        ],
        "notes": "",
        "id": "efd2b1e6490f829528b13fb2e4f6877c"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "淇上别业",
        "preface": "",
        "paragraphs": [
            "依依西山下，别业桑林边。",
            "庭鸭喜多雨，邻鸡知暮天。",
            "野人种秋菜，古老开原田。",
            "且向世情远，吾今聊自然。"
        ],
        "notes": "",
        "id": "d489338709256122633b6f5d0a844392"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "入昌松东界山行",
        "preface": "",
        "paragraphs": [
            "鸟道几登顿，马蹄无暂闲。",
            "崎岖出长坂，合沓犹前山。",
            "石激水流处，天寒松色间。",
            "王程应未尽，且莫顾刀环。"
        ],
        "notes": "",
        "id": "ec21d035ee087f824eae9c85df53d0d7"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "使青夷军入居庸三首 一",
        "preface": "",
        "paragraphs": [
            "匹马行将久，征途去转难。",
            "不知边地别，秪讶客衣单。",
            "谿冷泉声苦，山空木叶干。",
            "莫言关塞极，云雪尚漫漫。"
        ],
        "notes": "",
        "id": "6e180c7d51cb626c29931343bcc2c6c8"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "使青夷军入居庸三首 二",
        "preface": "",
        "paragraphs": [
            "古镇青山口，寒风落日时。",
            "岩峦鸟不过，冰雪马堪迟。",
            "出塞应无策，还家赖有期。",
            "东山足松桂，归去结茅茨。"
        ],
        "notes": "",
        "id": "5342d8b9664e641be0f6f61cd591937e"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "使青夷军入居庸三首 三",
        "preface": "",
        "paragraphs": [
            "登顿驱征骑，栖迟愧宝刀。",
            "远行今若此，微禄果徒劳。",
            "绝坂水连下，群峰云共高。",
            "自堪成白首，何事一青袍。"
        ],
        "notes": "",
        "id": "7973e3521107eca71c7e71def0dd86e3"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "自蓟北归",
        "preface": "",
        "paragraphs": [
            "驱马蓟门北，北风边马哀。",
            "苍茫远山口，豁达胡天开。",
            "五将已深入，前军止半廻。",
            "谁怜不得意，长劒独归来。"
        ],
        "notes": "",
        "id": "e7cb388140027241b7b7e26637d60dc9"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "东平别前卫县李采少府",
        "preface": "",
        "paragraphs": [
            "黄鸟翩翩杨柳垂，春风送客使人悲。",
            "怨别自惊千里外，论交却忆十年时。",
            "云开汶水孤帆远，路绕梁山匹马迟。",
            "此地从来可乘兴，留君不住益凄其。"
        ],
        "notes": "",
        "id": "91f21816dbbdbb7423831d47ed9b0821"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "夜别韦司士得城字",
        "preface": "",
        "paragraphs": [
            "高馆张灯酒复清，夜钟残月雁归声。",
            "只言啼鸟堪求侣，无那春风欲送行。",
            "黄河曲里沙为岸，白马津边柳向城。",
            "莫怨他乡暂离别，知君到处有逢迎。"
        ],
        "notes": "",
        "id": "738de4830ab00fc31a08fed3c3bb18ab"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "送李少府贬峡中王少府贬长沙",
        "preface": "",
        "paragraphs": [
            "嗟君此别意何如，驻马衔桮问谪居。",
            "巫峡啼猿数行泪，衡阳归雁几封书。",
            "青枫江上秋天远，白帝城边古木疎。",
            "圣代即今多雨露，暂时分手莫踌躇。"
        ],
        "notes": "",
        "id": "cdbc1e3a2357392424038b9e68c4b8a2"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "同陈留崔司户早春宴蓬池",
        "preface": "",
        "paragraphs": [
            "同官载酒出郊圻，晴日东驰雁北飞。",
            "隔岸春云邀翰墨，傍簷垂柳报芳菲。",
            "池边转觉虚无尽，台上偏宜酩酊归。",
            "州县徒劳那可度，后时连骑莫相违。"
        ],
        "notes": "",
        "id": "9e48f389fe88aeed0b9fbb32555174d7"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "金城北楼",
        "preface": "",
        "paragraphs": [
            "北楼西望满晴空，积水连山胜画中。",
            "湍上急流声若箭，城头残月势如弓。",
            "垂竿已羡磻谿老，体道犹思塞上翁。",
            "为问边庭更何事，至今羌笛怨无穷。"
        ],
        "notes": "",
        "id": "61f3ffc73da695328a5780594ec01e30"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "同颜六少府旅宦秋中之作",
        "preface": "",
        "paragraphs": [
            "传君昨夜怅然悲，独坐新斋木落时。",
            "逸气旧来凌燕雀，高才何得混妍媸。",
            "迹留黄绶人多叹，心在青云世莫知。",
            "不是鬼神无正直，从来州县有瑕疵。"
        ],
        "notes": "",
        "id": "c5fe6fe33e7be0d45c76179856125e0f"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "重阳",
        "preface": "",
        "paragraphs": [
            "节物惊心两鬓华，东篱空绕未开花。",
            "百年将半仕三已，五亩就荒天一涯。",
            "岂有白衣来剥啄，一从乌帽自攲斜。",
            "真成独坐空搔首，门柳萧萧噪暮鸦。"
        ],
        "notes": "",
        "id": "a7b404e5db860eb7fcae244ca87cbf4d"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "古乐府飞龙曲留上陈左相",
        "preface": "",
        "paragraphs": [
            "德以精灵降，时膺梦寐求。",
            "苍生谢安石，天子富平侯。",
            "尊俎资高论，岩廊挹大猷。",
            "相门连户牖，卿族嗣弓裘。",
            "豁达云开霁，清明月映秋。",
            "能为吉甫颂，善用子房筹。",
            "阶砌思攀陟，门阑尚阻修。",
            "高山不易仰，大匠本难投。",
            "迹与松乔合，心缘启沃留。",
            "公才山吏部，书癖杜荆州。",
            "幸沐千年圣，何辞一尉休。",
            "折腰知宠辱，廻首见沈浮。",
            "天地庄生马，江湖范蠡舟。",
            "逍遥堪自乐，浩荡信无忧。",
            "去此从黄绶，归欤任白头。",
            "风尘与霄汉，瞻望日悠悠。"
        ],
        "notes": "",
        "id": "653b7d8baf24e349edd6b4d00ed0433d"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "留上李右相",
        "preface": "",
        "paragraphs": [
            "风俗登淳古，君臣挹大庭。",
            "深沈谋九德，密勿契千龄。",
            "独立调元气，清心豁窅冥。",
            "本枝连帝系，长策冠生灵。",
            "傅说明殷道，萧何律汉刑。",
            "钧衡持国柄，柱石总朝经。",
            "隐轸江山藻，氛氲鼎鼐铭。",
            "兴中皆白雪，身外即丹青。",
            "江海呼穷鸟，诗书问聚萤。",
            "吹嘘成羽翼，提握动芳馨。",
            "倚伏悲还笑，栖迟醉复醒。",
            "恩荣初就列，含育忝宵形。",
            "有窃丘山惠，无时枕席宁。",
            "壮心瞻落景，生事感浮萍。",
            "莫以才难用，终期善易听。",
            "未为门下客，徒谢少微星。"
        ],
        "notes": "",
        "id": "7865acdfe8fd28af6bc8316281080c4c"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "同李员外贺哥舒大夫破九曲之作",
        "preface": "",
        "paragraphs": [
            "遥传副丞相，昨日破西蕃。",
            "作气群山动，扬军大斾翻。",
            "奇兵邀转战，连孥绝归奔。",
            "泉喷诸戎血，风驱死虏魂。",
            "头飞攒万戟，面缚聚辕门。",
            "鬼哭黄埃暮，天愁白日昏。",
            "石城与岩险，铁骑皆云屯。",
            "长策一言决，高踪百代存。",
            "威棱慑沙漠，忠义感乾坤。",
            "老将黯无色，儒生安敢论。",
            "解围凭庙算，止杀报君恩。",
            "唯有关河渺，苍茫空树墩。"
        ],
        "notes": "",
        "id": "31e133667dfc66ead04bcf677d59dff8"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "信安王幕府诗",
        "preface": "",
        "paragraphs": [
            "云纪轩皇代，星高太白年。",
            "庙堂咨上策，幕府制中权。",
            "盘石藩维固，升坛礼乐先。",
            "国章荣印绶，公服贵貂蝉。",
            "乐善旌深德，输忠格上玄。",
            "剪桐光宠锡，题劒美贞坚。",
            "圣祚雄图广，师贞武德虔。",
            "雷霆七校发，旌斾五营连。",
            "华省征群乂，霜台举二贤。",
            "岂伊公望远，曾是茂才迁。",
            "并秉韬钤术，兼该翰墨筵。",
            "帝思麟阁像，臣献柏梁篇。",
            "振玉登辽甸，𪭢金历蓟壖。",
            "度河飞羽檄，横海泛楼船。",
            "北伐声逾迈，东征务以专。",
            "讲戎喧涿野，料敌静居延。",
            "军势持三略，兵戎自九天。",
            "朝瞻授钺去，时听偃戈旋。",
            "大漠风沙里，长城雨雪边。",
            "云端临碣石，波际隐朝鲜。",
            "夜壁冲高斗，寒空驻彩旃。",
            "倚弓玄兔月，饮马白狼川。",
            "庶物随交泰，苍生解倒悬。",
            "四郊增气象，万里绝风烟。",
            "关塞鸿勋著，京华甲第全。",
            "落梅横吹后，春色凯歌前。",
            "直道常兼济，微才独弃捐。",
            "曳裾诚已矣，投笔尚凄然。",
            "作赋同元淑，能诗匪仲宣。",
            "云霄不可望，空欲仰神仙。"
        ],
        "notes": "",
        "id": "1c0a8ffefcbf79de0f937681268963a8"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "东平旅游奉赠薛太守二十四韵",
        "preface": "",
        "paragraphs": [
            "颂美驰千古，钦贤仰大猷。",
            "晋公标逸气，汾水注长流。",
            "神与公忠节，天生将相俦。",
            "青云本自负，赤县独推尤。",
            "御史风逾劲，郎官草屡修。",
            "鹓鸾粉署起，鹰隼柏台秋。",
            "出入交三事，飞鸣揖五侯。",
            "军书陈上策，廷议借前筹。",
            "肃肃趋朝列，雝雝引帝求。",
            "一麾俄出守，千里再分忧。",
            "不改任棠水，仍传晏子裘。",
            "歌谣随举扇，旌斾逐鸣驺。",
            "郡国长河绕，川原大野幽。",
            "地连尧泰岳，山向禹青州。",
            "汶上春帆渡，秦亭晚日愁。",
            "遗墟当少昊，悬象逼奎娄。",
            "即此逢清鉴，终然喜暗投。",
            "叨承解榻礼，更得问缣游。",
            "高兴陪登陟，嘉言忝献酬。",
            "观棋知战胜，探象会冥搜。",
            "眺听情何限，冲融惠勿休。",
            "祗应齐语默，宁肯问沈浮。",
            "然诺长怀季，栖遑輙累丘。",
            "平生感知己，方寸岂悠悠。"
        ],
        "notes": "",
        "id": "443ad657f068316c0ec16e2f6dd96f7e"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "真定即事奉赠韦使君二十八韵",
        "preface": "",
        "paragraphs": [
            "飘泊怀书客，迟回此路隅。",
            "问津惊弃置，投刺忽踟蹰。",
            "方伯恩弥重，苍生咏已苏。",
            "郡称廉叔度，朝议管夷吾。",
            "乃继三台侧，仍将四岳俱。",
            "江山澄气象，崖谷倚冰壶。",
            "诏宠金门策，官荣叶县凫。",
            "擢才登粉署，飞步蹑云衢。",
            "起草徵调墨，焚香即宴娱。",
            "光华扬盛矣，霄汉在兹乎。",
            "隐轸推公望，逶迤协帝俞。",
            "轩车辞魏阙，旌节副幽都。",
            "始佩仙郎印，俄兼太守符。",
            "尤多蜀郡理，更得颍川谟。",
            "城邑推雄镇，山川列简图。",
            "旧燕当绝漠，全赵对平芜。",
            "旷野何弥漫，长亭复郁纡。",
            "始泉遗俗近，活水战场无。",
            "月换思乡陌，星廻记斗枢。",
            "岁容归万象，和气发鸿罏。",
            "沦落而谁遇，栖遑有是夫。",
            "不才羞拥肿，干禄谢侏儒。",
            "契阔慙行迈，羁离忆友于。",
            "田园同季子，储蓄异陶朱。",
            "方欲呈高义，吹嘘揖大巫。",
            "永怀吐肝胆，犹惮阻荣枯。",
            "解榻情何限，忘言道未殊。",
            "从来贵缝掖，应是念穷途。"
        ],
        "notes": "",
        "id": "f3ff7f06abf06d932bd226e9804e24a7"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "和窦侍御登凉州七级浮图之作",
        "preface": "",
        "paragraphs": [
            "化塔屹中起，孤高宜上跻。",
            "铁冠雄赏眺，金界宠招携。",
            "空色在轩户，边声连鼓鼙。",
            "天寒万里北，地豁九州西。",
            "清兴揖才彦，峻风和端倪。",
            "始知阳春后，具物皆筌蹄。"
        ],
        "notes": "",
        "id": "08e3d3313647117092cd59c2a85ca66b"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "酬河南节度使贺兰大夫见赠之作",
        "preface": "",
        "paragraphs": [
            "高阁凭栏槛，中军倚斾旌。",
            "感时常激切，于己即忘情。",
            "河华屯妖气，伊瀍有战声。",
            "媿无戡难策，多谢出师名。",
            "秉钺知恩重，临戎觉命轻。",
            "股肱瞻列岳，唇齿赖长城。",
            "隐隐摧锋势，光光弄印荣。",
            "鲁连真义士，陆逊岂书生。",
            "直道宁殊智，先鞭忽抗行。",
            "楚云随去马，淮月尚连营。",
            "抚劒堪投分，悲歌益不平。",
            "从来重然诺，况值欲横行。"
        ],
        "notes": "",
        "id": "6397a8b5539883f756f2f223969d696b"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "奉酬睢阳路太守见赠之作",
        "preface": "",
        "paragraphs": [
            "盛才膺命代，高价动良时。",
            "帝简登藩翰，人和发咏思。",
            "神仙去华省，鹓鹭忆丹墀。",
            "清净能无事，优游即赋诗。",
            "江山纷想像，云物共萎蕤。",
            "逸气刘公干，玄言向子期。",
            "多慙汲引速，翻愧激昂迟。",
            "相马知何限，登龙反自疑。",
            "风尘吏道迫，行迈旅心悲。",
            "拙疾徒为尔，穷愁欲问谁。",
            "秋庭一片叶，朝镜数茎丝。",
            "州县甘无取，丘园悔莫追。",
            "琼瑶生箧笥，光景借茅茨。",
            "他日青霄里，犹应访所知。"
        ],
        "notes": "",
        "id": "f85f5fec293dea1e5014b073c9f50a7d"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "奉酬睢阳李太守",
        "preface": "",
        "paragraphs": [
            "公族称王佐，朝经允帝求。",
            "本枝疆我李，盘石冠诸刘。",
            "礼乐光辉盛，山河气象幽。",
            "系高周柱史，名重晋阳秋。",
            "华省膺推择，青云宠宴游。",
            "握兰多具美，前席有嘉谋。",
            "赋得黄金赐，言皆白璧酬。",
            "着鞭驱驷马，操刃解全牛。",
            "出镇兼方伯，承家复列侯。",
            "朝瞻孔北海，时用杜荆州。",
            "广固才登陟，毘陵忽阻修。",
            "三台冀入梦，四岳尚分忧。",
            "郡邑连京口，山川望石头。",
            "海门当建节，江路引鸣驺。",
            "俗见中兴理，人逢至道休。",
            "先移白额横，更息赭衣偷。",
            "梁国歌来晚，徐方怨不留。",
            "岂伊齐政术，将以变浇浮。",
            "讼简知能吏，刑宽察要囚。",
            "坐堂风偃草，行县雨随辀。",
            "地是蒙庄宅，城遗阏伯丘。",
            "孝王余井径，微子故田畴。",
            "冬至招摇转，天寒䗖𬟽收。",
            "猿岩飞雨雪，兔苑落梧楸。",
            "列戟霜侵户，褰帏月在钩。",
            "好贤常解榻，乘兴每登楼。",
            "逸足横千里，高谈注九流。",
            "诗题青玉案，衣赠黑貂裘。",
            "穷巷轩车静，闲斋耳目愁。",
            "未能方管乐，翻欲慕巢由。",
            "讲德良难敌，观风岂易俦。",
            "寸心仍有适，江海一扁舟。"
        ],
        "notes": "",
        "id": "eab79bfc99126883d77889eddbad2455"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "送柴司户充刘卿判官之岭外",
        "preface": "",
        "paragraphs": [
            "岭外资雄镇，朝端宠节旄。",
            "月卿临幕府，星使出词曹。",
            "海对羊城阔，山连象郡高。",
            "风霜驱瘴疠，忠信涉波涛。",
            "别恨随流水，交情脱宝刀。",
            "有才无不适，行矣莫徒劳。"
        ],
        "notes": "",
        "id": "fbb6cdfeabaa12464841adfae8a04549"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "送蔡少府赴登州推事",
        "preface": "",
        "paragraphs": [
            "胶东连即墨，莱水入沧溟。",
            "国小常多事，人讹屡抵刑。",
            "公才征郡邑，诏使出郊坰。",
            "标格谁当犯，风谣信可听。",
            "峥嵘大岘口，逦迤汶阳亭。",
            "地迥云偏白，天秋山更青。",
            "祖筵方卜昼，王事急侵星。",
            "劝尔将为德，斯言盖有听。"
        ],
        "notes": "",
        "id": "cac488106a1b3a3759eb79d61d3fc7ea"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "秦中送李九赴越",
        "preface": "",
        "paragraphs": [
            "携手望千里，于今将十年。",
            "如何每离别，心事复迍邅。",
            "适越虽有以，出关终耿然。",
            "愁霖不可向，长路或难前。",
            "吴会独行客，山阴秋夜船。",
            "谢家征故事，禹穴访遗编。",
            "镜水君所忆，莼羹余旧便。",
            "归来莫忘此，兼示济江篇。"
        ],
        "notes": "",
        "id": "3cfe837676e2b106f444828b0180e3fa"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "饯宋八充彭中丞判官之岭南",
        "preface": "",
        "paragraphs": [
            "覩君济时略，使我气填膺。",
            "长策竟不用，高才徒见称。",
            "一朝知己达，累日诏书征。",
            "羽翮忽然就，风飙谁敢凌。",
            "举鞭趋岭峤，屈指冒炎蒸。",
            "北雁送驰驿，南人思饮冰。",
            "彼邦本倔强，习俗多骄矜。",
            "翠羽干平法，黄金挠直绳。",
            "若将除害马，慎勿信苍蝇。",
            "魑魅宁无患，忠贞适有凭。",
            "猿啼山不断，鸢跕路难登。",
            "海岸出交趾，江城连始兴。",
            "绣衣当节制，幕府盛威棱。",
            "勿惮九嶷险，须令百越澄。",
            "立谈多感激，行李即严凝。",
            "离别胡为者，云霄迟尔升。"
        ],
        "notes": "",
        "id": "9a2ae98ea449524d50f9972a1c570438"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "陪窦侍御泛灵云池",
        "preface": "",
        "paragraphs": [
            "白露时先降，清川思不穷。",
            "江湖仍塞上，舟楫在军中。",
            "舞换临津树，歌饶向迥风。",
            "夕阳连积水，边色满秋空。",
            "乘兴宜投辖，邀欢莫避骢。",
            "谁怜持弱羽，犹欲伴鹓鸿。"
        ],
        "notes": "",
        "id": "5e74459e7189fc31555efe28cbcd0be0"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "陪窦侍御灵云南亭宴诗得雷字",
        "preface": "",
        "paragraphs": [
            "人幽宜眺听，目极喜亭台。",
            "风景知愁在，关山忆梦回。",
            "秪言殊语默，何意忝游陪。",
            "连唱波澜动，冥搜物象开。",
            "新秋归远树，残雨拥轻雷。",
            "簷外长天尽，尊前独鸟来。",
            "常吟塞下曲，多谢幕中才。"
        ],
        "notes": "",
        "id": "11723344e273bc211baac8a7c03a9f67"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "同熊少府题卢主簿茅斋",
        "preface": "",
        "paragraphs": [
            "虚院野情在，茅斋秋兴存。",
            "孝廉趋下位，才子出高门。",
            "乃继幽人静，能令学者尊。",
            "江山归谢客，神鬼下刘根。",
            "阶树时攀折，窗书任讨论。",
            "自堪成独往，何必武陵源。"
        ],
        "notes": "",
        "id": "313b2d15a5241bee886e839cb4fda615"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "同朱五题卢使君义井",
        "preface": "",
        "paragraphs": [
            "高义唯良牧，深仁自下车。",
            "宁知凿井处，还是饮冰余。",
            "地即泉源久，人当汲引初。",
            "体清能鉴物，色洞每含虚。",
            "上善滋来往，中和浃里闾。",
            "济时应未竭，怀惠复何如。"
        ],
        "notes": "",
        "id": "894845b69ad251faff3557f0f2648848"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "同郭十题杨主簿新厅",
        "preface": "",
        "paragraphs": [
            "华馆曙沈沈，惟良正在今。",
            "用材兼柱石，闻物象高深。",
            "更得芝兰地，兼营枳棘林。",
            "向风扃戟户，当署近棠阴。",
            "勿改安卑节，聊闲理剧心。",
            "多君有知己，一和郢中吟。"
        ],
        "notes": "",
        "id": "60d30e85506bbb4ad67858d7e8207f43"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "秋日作",
        "preface": "",
        "paragraphs": [
            "端居值秋节，此日更愁辛。",
            "寂寞无一事，蒿莱通四邻。",
            "闭门生白发，回首忆青春。",
            "岁月不相待，交游随众人。",
            "云霄何处托，愚直有谁亲。",
            "举酒聊自劝，穷通信尔身。"
        ],
        "notes": "",
        "id": "6973a2b26e65fa15a788976839b3d5ed"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "辟阳城",
        "preface": "",
        "paragraphs": [
            "荒城在高岸，凌眺俯清淇。",
            "传道汉天子，而封审食其。",
            "奸淫且不戮，茅土孰云宜。",
            "何得英雄主，返令儿女欺。",
            "母仪良已失，臣节岂如斯。",
            "太息一朝事，乃令人所嗤。"
        ],
        "notes": "",
        "id": "761eeae629ba9833124cda6cc5542e15"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "赴彭州山行之作",
        "preface": "",
        "paragraphs": [
            "峭壁连崆峒，攒峰叠翠微。",
            "鸟声堪驻马，林色可忘机。",
            "怪石时侵径，轻萝乍拂衣。",
            "路长愁作客，年老更思归。",
            "且悦岩峦胜，宁嗟意绪违。",
            "山行应未尽，谁与玩芳菲。"
        ],
        "notes": "",
        "id": "e70d93c4ecd900f951fe785396d01629"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "咏史",
        "preface": "",
        "paragraphs": [
            "尚有绨袍赠，应怜范叔寒。",
            "不知天下士，犹作布衣看。"
        ],
        "notes": "",
        "id": "4d5595318648ad0b36f0eda4d6d0c560"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "送兵到蓟北",
        "preface": "",
        "paragraphs": [
            "积雪与天迥，屯军连塞愁。",
            "谁知此行迈，不为觅封侯。"
        ],
        "notes": "",
        "id": "b7952acfe5e8553d2e3ab8802e11142e"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "同群公题张处士菜园",
        "preface": "",
        "paragraphs": [
            "耕地桑柘间，地肥菜常熟。",
            "为问葵藿资，何如庙堂肉。"
        ],
        "notes": "",
        "id": "970097b91c60478f65f6b72babc3de39"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "逢谢偃",
        "preface": "",
        "paragraphs": [
            "红颜怆为别，白发始相逢。",
            "唯余昔时泪，无复旧时容。"
        ],
        "notes": "",
        "id": "52357545f488c91b43e7a67949762cbb"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "田家春望",
        "preface": "",
        "paragraphs": [
            "出门何所见，春色满平芜。",
            "可叹无知己，高阳一酒徒。"
        ],
        "notes": "",
        "id": "8af66dfc297f1bb7d557bce60b9d47ce"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "闲居",
        "preface": "",
        "paragraphs": [
            "柳色惊心事，春风厌索居。",
            "方知一杯酒，犹胜百家书。"
        ],
        "notes": "",
        "id": "d32e8de64e996d9bd26ec3eddce561f7"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "封丘作",
        "preface": "",
        "paragraphs": [
            "州县才难适，云山道欲穷。",
            "揣摩惭黠吏，栖隐谢愚公。"
        ],
        "notes": "",
        "id": "e4f5f1b2e0218e22e73686871e9a550c"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "九曲词三首 一",
        "preface": "",
        "paragraphs": [
            "许国从来彻庙堂，连年不为在疆塲。",
            "将军天上封侯印，御史台中异姓王。"
        ],
        "notes": "",
        "id": "6a73a8e65d1ddd8c5c153906ef03e8a0"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "九曲词三首 二",
        "preface": "",
        "paragraphs": [
            "万骑争歌杨柳春，千塲对舞绣骐𬴊。",
            "到处尽逢欢洽事，相看总是太平人。"
        ],
        "notes": "",
        "id": "d93f63cfdb7ec92b577f6b523849d659"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "九曲词三首 三",
        "preface": "",
        "paragraphs": [
            "铁骑横行铁岭头，西看逻逤取封侯。",
            "青海只今将饮马，黄河不用更防秋。"
        ],
        "notes": "",
        "id": "4fd1652f31f43a43e4e38fa1d822601f"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "营州歌",
        "preface": "",
        "paragraphs": [
            "营州少年厌原野，狐裘蒙茸猎城下。",
            "虏酒千钟不醉人，胡儿十岁能骑马。"
        ],
        "notes": "",
        "id": "a25bafb23341bc83b6346445a70d98b6"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "玉真公主歌 一",
        "preface": "",
        "paragraphs": [
            "常言龙德本天仙，谁谓仙人每学仙。",
            "更道玄元指李白，多于王母种桃年。"
        ],
        "notes": "",
        "id": "158be16dfb9ed74b83dea861b0f266b7"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "玉真公主歌 二",
        "preface": "",
        "paragraphs": [
            "仙宫仙府有真仙，天宝天仙秘莫传。",
            "为问轩皇三百岁，何如大道一千年。"
        ],
        "notes": "",
        "id": "6c22cc9df177a68dd8f149d7404fc077"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "和王七玉门关听吹笛",
        "preface": "",
        "paragraphs": [
            "胡人吹笛戍楼间，楼上萧条海月闲。",
            "借问落梅凡几曲，从风一夜满关山。"
        ],
        "notes": "",
        "id": "615dcbb47d47ae0a34bc7ee686927d25"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "别董大二首 一",
        "preface": "",
        "paragraphs": [
            "十里黄云白日曛，北风吹雁雪纷纷。",
            "莫愁前路无知己，天下谁人不识君。"
        ],
        "notes": "",
        "id": "c4fe14ea23f7d79bc8251b6bd731b696"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "别董大二首 二",
        "preface": "",
        "paragraphs": [
            "六翮飘飖私自怜，一离京洛十余年。",
            "丈夫贫贱应未足，今日相逢无酒钱。"
        ],
        "notes": "",
        "id": "c900da21fc73d257fe89104c2fd1fde3"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "送桂阳孝廉",
        "preface": "",
        "paragraphs": [
            "桂阳年少西入秦，数经甲科犹白身。",
            "即今江海一归客，他日云霄万里人。"
        ],
        "notes": "",
        "id": "527dcdc4df96390b629511c0d3f03875"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "送李少府时在客舍作",
        "preface": "",
        "paragraphs": [
            "相逢旅馆意多违，暮雪初晴候雁飞。",
            "主人酒尽君未醉，薄暮途遥归不归。"
        ],
        "notes": "",
        "id": "9367dfba6500ec552d2769fbca93c946"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "听张立本女吟",
        "preface": "",
        "paragraphs": [
            "危冠广袖楚宫妆，独步闲庭逐夜凉。",
            "自把玉钗敲砌竹，清歌一曲月如霜。"
        ],
        "notes": "",
        "id": "7c7ba7f6a7a05dd57129b6a7b3fb830a"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "初至封丘作",
        "preface": "",
        "paragraphs": [
            "可怜薄暮宦游子，独卧虚斋思无已。",
            "去家百里不得归，到官数日秋风起。"
        ],
        "notes": "",
        "id": "6961c9ba0ef140e91ee078928d371226"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "除夜作",
        "preface": "",
        "paragraphs": [
            "旅馆寒灯独不眠，客心何事转凄然。",
            "故乡今夜思千里，愁鬓明朝又一年。"
        ],
        "notes": "",
        "id": "78d3f4222811234bf3076c3a518b8b39"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "遇崔二[一]有别（伯三八六二下同）",
        "preface": "",
        "paragraphs": [
            "大国多任士[二]，（蒋、项皆云「任士」不误，用《庄子·秋水》语。",
            "）明时遗此人。",
            "颐颔尚丰盈，毛骨未合迍。",
            "逸足望千里，商歌悲四隣。",
            "谁谓多才富，却令家道贫。",
            "秋风吹别马，携手更伤神。",
            "（[一]《适集》卷一有「效古赠崔二」，应是一人。",
            "《赠崔二》有云：「君负纵横才，如何尚顦顇。",
            "」又云：「穷达自有时，夫子莫下泪。",
            "」这次「遇崔二」，还是「明时遗此人」，所以还叹息着说「谁谓多才富，却令家道贫！」[二]「任士」刘疑「佳士」。",
            "）。"
        ],
        "notes": "",
        "id": "54d620f83e5126a9b61ace299f973f92"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "奉寄平原颜太守（幷序）",
        "preface": "",
        "paragraphs": [
            "皇皇平原守，驷马出关东。",
            "银印垂腰下，天书在箧中。",
            "自承到官后，高枕扬清风。",
            "豪富已低首，逋逃还力农。",
            "始余梁宋间，甘予（与）[一]麋鹿同。",
            "散发对浮云，浩歌追钓翁，如何顾疵贱，遂肯偕穷通。",
            "耿介出宪司，慨然见群公，赋诗感知己，独立争愚蒙。",
            "金石谁不仰，波澜殊未穷；微躯枉多价，朽木惭良工。",
            "上将拓边西，薄才忝从戎，岂论济代心，愿効匹夫雄。",
            "骅骝满长皂，弱翮依雕笼，行军动若飞，旋斾信严终[二]。",
            "屡陪投醪醉，窃贺铭山功；虽无汗马劳，且熟沙塞空。",
            "去去勿复道，所思积深衷。",
            "一为天崖（涯）[三]客，三见南飞鸿，应念萧关外，飘飖随转蓬。",
            "（[一]依俞校。",
            "[二]刘云：「严助终军也。",
            "二人乃汉武帝时文士有武略者。",
            "苏东坡诗：一时冠盖尽严终。",
            "」[三]依刘校。",
            "）。"
        ],
        "notes": "",
        "id": "1a6230512e65687bf91454daefcd451d"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "双六头赋送李参军",
        "preface": "",
        "paragraphs": [
            "有物兮四方故城，六面砥平，白质黑文，花攒星明。",
            "主张尔手谈，决断尔心争，推得失似关乎天命，而消息乃用乎人情。",
            "若行之尤[一]，思之精，虽邂逅而小比[二]，（「小比」，蒋云作「小屯」是，「屯」、「亨」，皆《易》用语；项云「比」为「北」之形讹，赌戏中败者称「北」，或称「奔北」。",
            "）必指掌而大亨。",
            "李侯李侯保令名，无怨𥎪于垂成。",
            "（「𥎪」，蒋、项皆云当作「败」。",
            "）朝影入平川，川长复垂柳[三]，（刘开扬云此二句乃误钞《自淇涉黄河途中作十三首》之文，当删。",
            "）明年有一掷分[四]，（项疑「分」字为衍文。",
            "）君不先鸣谁先鸣？",
            "（[一]游国恩先生云：「『尤』字似系『久』字之误。",
            "」俞云：「行之尤不误。",
            "这是一种近乎双六的赌具，行之尤者行之最，言他这碁走得很好，虽然有时会失着，但转眼反手〖指掌〗间，又亨通了。",
            "若作久，便与下文指掌大亨不合。",
            "」[二]俞云：「『小比』疑当作『小疵』。",
            "」刘云：「当作『小屯』。",
            "」[三]刘云：「『柳』字不叶韵，疑是『平』之误，此句说古练不已。",
            "」[四]「明年有一掷分」不成句，疑「分」字是衍文。",
            "俞云：「似亦不误，说明年还有一掷的机会〖大约指官场的攷绩等事〗，您一定便得意的。",
            "『分』字仄声。",
            "」刘疑「有」当作「傥有」。",
            "）。"
        ],
        "notes": "",
        "id": "87b7810cf8cc04c936ab13f6b3268e31"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "自武威赴临洮谒大夫不及因书即事寄河西陇右幕下诸公（伯二五五二下同）（「巅」，蒋、刘、项皆云当作「颠」。）",
        "preface": "",
        "paragraphs": [
            "浩荡去乡县，飘飖瞻节旄。",
            "扬鞭发武威，落日至临洮。",
            "主人未相识，客子心忉忉。",
            "顾见征战归，始知士马豪。",
            "戈鋋耀崖谷，声气如风涛。",
            "隐轸戎旅间，功业竞相褒。",
            "献状陈首级，飨军烹太牢。",
            "俘囚駈面缚，长幼随巅毛。",
            "（「巅」，蒋、刘、项皆云当作「颠」。",
            "）毡裘何蒙茸，血食本膻臊。",
            "汉将乃儿戏，秦人空自劳。",
            "立马眺洪河，惊风吹但白蒿。",
            "云屯寒色苦，雪合群山高。",
            "远戍际天末，边烽连贼壕。",
            "我本江海游，逝将心利逃[一]。",
            "一朝感推荐，万里从英旄（髦）[二]。",
            "飞鸣盖殊伦，俯仰忝诸曹。",
            "鷰鸽（颔）[三]知有待，龙泉惟所操。",
            "相士慙入幕，怀贤愿同袍。",
            "清抡挥尘尾，乘酣持蟹螯。",
            "此行岂易酬，深意方郁陶。",
            "微効傥不遂，终然辞佩刀。",
            "（[一]俞云：「『心利逃』不可解，疑当作『名利逃』。",
            "」[二]依刘校。",
            "[三]依俞校。",
            "）。"
        ],
        "notes": "",
        "id": "a9b77ba29e4544c7bf65bc677b869407"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "同李司仓早春宴睢阳东亭（得花）",
        "preface": "",
        "paragraphs": [
            "春臯宜晚景，芳树杂流霞。",
            "鸎鷰知三月，池台称百花。",
            "竹根初带笋，槐色正开牙。",
            "且莫催行骑，归时有月华。",
            "。"
        ],
        "notes": "",
        "id": "5af4a6f4782ee4ba51566366ad6f8fe8"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "在哥舒大夫幕下请辞退托兴奉诗（伯三八一二。下同）",
        "preface": "",
        "paragraphs": [
            "自从嫁与君，不省一日乐。",
            "遣妾作歌舞，好时还道恶。",
            "不是妾无堪，君家妇难作。",
            "下堂辞君去，去后君莫错。",
            "（项云：「《才调集》卷六李白《寒女吟》，后幅与此诗大略相同。",
            "」《寒女吟》收《全唐诗续补遗》李白名下，兹不重录。",
            "）。"
        ],
        "notes": "",
        "id": "ad841d1c1cc90ac9892f73332594093b"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "闺情（为落殊蕃陈上相知人）",
        "preface": "",
        "paragraphs": [
            "自从沦落到天涯，一片真心恋着□。",
            "（缺字，检原卷似应为「查」字。",
            "）顦顇不缘思旧国，行渧（啼）只是为寃家。",
            "（〖1〗右两首，同写在一卷上。",
            "第一首标题作「高适在哥舒大夫幕下请辞退，托兴奉诗」，疑是后人依托或拟作，细玩修辞与用意，也不像高适的作品，因为是使用高适的故事，故附于此。",
            "《闺情》原卷不题撰人，「顦顇不缘思旧国」，也一定不是高适的话，盖与前一首同为一个沦落在敦煌的文人所作，因此，也连类附及。",
            "「为落殊蕃陈上相知人」的闺情以后，还有四首闺情，好像是妓女的歌辞。",
            "也不著撰人，不知是否佚诗，姑附于后：）。"
        ],
        "notes": "",
        "id": "1769dbc086e205bd3d4be85def4f05cc"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "闺情（为落殊蕃陈上相知人） 闺情 一",
        "preface": "",
        "paragraphs": [
            "相随万里泣胡风，疋偶将期一世终。",
            "早知中路生离别，悔不深怜沙碛中。"
        ],
        "notes": "",
        "id": "9cd59fe6745313300a7aa71f8aad196e"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "闺情（为落殊蕃陈上相知人） 闺情 二",
        "preface": "",
        "paragraphs": [
            "不须推道委人猜，只是君心自不开。",
            "今夜闺门凭莫闭，孤魂拟向梦中来。"
        ],
        "notes": "",
        "id": "c547bb300eea38c8decbe4c9d955bcaf"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "闺情（为落殊蕃陈上相知人） 闺情 三",
        "preface": "",
        "paragraphs": [
            "祗今桃李正堪攀，所恨枝高引手难。",
            "原君垂下方便叶，袖卷将归看复看。"
        ],
        "notes": "",
        "id": "a040621ccb604cda58a98f8cc580cc5d"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "闺情（为落殊蕃陈上相知人） 闺情 四",
        "preface": "",
        "paragraphs": [
            "自处长信宫，每向孤灯泣。",
            "闺门镇不开，梦从何处入。",
            "。"
        ],
        "notes": "",
        "id": "722a8e4f1622716e25605ce782b8cf0f"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "赠任华",
        "preface": "",
        "paragraphs": [
            "丈夫结交须结贫，贫者结交交始亲。",
            "世人不解结交者，唯重黄金不重人。",
            "黄金虽多有尽时，结交一成无竭期。",
            "君不见管仲与鲍叔，至今留名名不移。",
            "（《唐诗纪事》二二《任华》）。"
        ],
        "notes": "",
        "id": "265f5ffd56096ab0eda0d8ff1d6452d0"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "饯故人",
        "preface": "",
        "paragraphs": [
            "祈君辞丹豁（孙疑为「丹墀」之误），负仗（孙疑为「杖」字之误）归海隅。",
            "离庭自萧索，别心何郁纡。",
            "天高白云断，野旷青山孤。",
            "欲知肠断处，明月照江湖。",
            "（〖1〗孙钦善云：「此诗原集缺佚，据敦煌残卷伯三六一九补。",
            "当作于天宝十一载秋，时在长安。",
            "」）。"
        ],
        "notes": "",
        "id": "e628cc286aaece28aff2b8c70169a5d0"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "送萧判官赋得黄花戍",
        "preface": "",
        "paragraphs": [
            "君不见黄花曲里黄，戍日萧萧带寒树。",
            "（孙云：「以上二句疑有缺字，姑作此断。",
            "」）楼上篇（孙云「借作偏」）临北斗星，门前宜（孙云「当作直，与上句偏成对文」）至西州路。",
            "每到爪时（孙云：「爪，《集韵》：『本又作叉，或作蚤、骚。",
            "』爪时，即早时。",
            "」今按：「爪时」应为「瓜时」之误，用《左传》典。",
            "作早时解亦不可通）更卒来，祇对黄花□□□。",
            "（孙云：「外句末字模糊不清。",
            "」今按：此句疑缺末三字）楼中几度哭明月，笛里何人吹《落梅》？",
            "多君莫不推才杰（孙云：「原作𭪪杰俗字」），欲奏平戎赴天阙。",
            "辕门杯酒别交亲，去去云霄羽翼新。",
            "知君马上貂裘暖，须念黄花久戍人。",
            "（以上三首均录自孙钦善《高适集校注》）（〖1〗孙钦善云：「此诗作于任职哥舒翰幕府期间。",
            "原集缺佚，据敦煌残集伯三一九五补。",
            "」）。"
        ],
        "notes": "",
        "id": "9a99691ea76627d4129f7ffd8ff4f84a"
    },
    {
        "author": "高适",
        "dynasty": "唐",
        "type": "诗",
        "rhythmic": "",
        "title": "奉赠贺郎诗一首",
        "preface": "",
        "paragraphs": [
            "报[贺]（驾）郎，莫潜藏。",
            "障门终不免，何用漫思量。",
            "清酒浓如鸡，臛㹠与白羊。",
            "不论空蒜酢，兼要好椒姜。",
            "姑娣能无语，多言有侍娘。",
            "不知何日办，急共妇平章。",
            "如其意不决，请问阿耶娘。",
            "（见伯二九七六卷）（按：原卷连录四首诗，不署作者。",
            "前三首为《自蓟北归》、《宴别郭尚书》、《题李别驾壁》〖原卷缺题〗皆高适作，疑此诗亦为其所作。",
            "）。"
        ],
        "notes": "",
        "id": "587d3ad437865edd875a1a80424415e0"
    }
]