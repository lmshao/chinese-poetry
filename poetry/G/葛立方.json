[
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "避地伤春六绝句  其一",
        "preface": "",
        "paragraphs": [
            "一年春事又阑珊，可惜芳菲愁里看。",
            "慎勿扫花供喂马，恼人秀色自堪餐。"
        ],
        "notes": "",
        "id": "5a30be3b1e18d7c11f65a1a70fefb2d4"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "避地伤春六绝句  其二",
        "preface": "",
        "paragraphs": [
            "洛阳宫阙半成灰，草草花枝溅泪开。",
            "国色天香消息断，粧台谁奉紫金杯。"
        ],
        "notes": "",
        "id": "19c9db8629fbf262fee3c639fe0cfb7e"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "避地伤春六绝句  其三",
        "preface": "",
        "paragraphs": [
            "枯藤六尺步长阡，客里韶光绝可怜。",
            "好著青枫重试火，西阳三日突无烟。"
        ],
        "notes": "",
        "id": "7ceff9cabe63699e319d91e30eb50891"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "避地伤春六绝句  其四",
        "preface": "",
        "paragraphs": [
            "碧罗天宇乱花稠，搔首花阴只重愁。",
            "头上无貂堪换酒，开箱頼有骕骦裘。"
        ],
        "notes": "",
        "id": "6a77bdde79157ad852671b33832401d0"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "避地伤春六绝句  其五",
        "preface": "",
        "paragraphs": [
            "石门连日动征鼙，花柳无情自绕谿。",
            "回首故园今好在，杜鹃花落子规啼。"
        ],
        "notes": "",
        "id": "2e7be5e19cb818a1eabe39f2da77fd00"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "避地伤春六绝句  其六",
        "preface": "",
        "paragraphs": [
            "菖叶青青杏蕊新，牛耕白水一犁匀。",
            "蒨裙窥爱疏篱晚，不是沉香倚太真。"
        ],
        "notes": "",
        "id": "fa3d28b62ea677744ead31f416f0a382"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "和卢叔才食蛹  其一",
        "preface": "",
        "paragraphs": [
            "绿柘林中听晚缫，闻将煮蛹当持螯。",
            "何须有茧大如瓮，救得妻儿啼与号。"
        ],
        "notes": "",
        "id": "7761adae4f2cd2c7e6797b76bf75eb7e"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "和卢叔才食蛹  其二",
        "preface": "",
        "paragraphs": [
            "开箔团团雪满床，桃浆洒尽煮兰汤。",
            "微躯分合葬君腹，报答君家三亩桑。"
        ],
        "notes": "",
        "id": "42c66033998237846dfb16ec5a7f8890"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "天宝三绝  其一",
        "preface": "",
        "paragraphs": [
            "凝碧池头弦管声，秋槐落叶若为情。",
            "王维空咏朝天句，谁似当年雷海青。"
        ],
        "notes": "",
        "id": "4c07aa22ac85c499fe2e721336724df8"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "天宝三绝  其二",
        "preface": "",
        "paragraphs": [
            "翠辇重登勤政楼，红桃依旧唱凉州。",
            "但知玉笛传佳曲，不记铃声动客愁。"
        ],
        "notes": "",
        "id": "1b014a1fc093eabd7a312181149c5d03"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "天宝三绝  其三",
        "preface": "",
        "paragraphs": [
            "綷縩黄裙堕游水，斓斑锦袜委嵬山。",
            "臂环留得知何用，羞杀新丰谢阿蛮。"
        ],
        "notes": "",
        "id": "2e3303c5dc61d145cd464a3b91bd4b10"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "携家避地  其一",
        "preface": "",
        "paragraphs": [
            "菟裘真可老，飘寓失初心。",
            "去去家山远，行行泽国深。",
            "光阴三翼过，情绪二毛侵。",
            "何日干戈定，鸥盟得再寻。"
        ],
        "notes": "",
        "id": "3b44ad3c2ccf1a247574269d99265ade"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "携家避地  其二",
        "preface": "",
        "paragraphs": [
            "生身恨晼晚，丧乱适吾遭。",
            "百岁大槐过，三年空谷逃。",
            "平羌无上策，医国付群豪。",
            "年大伤蓬转，愁城破浊醪。"
        ],
        "notes": "",
        "id": "3bdddf09edcbe2e353e917ded5d9a811"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "避地复归故乡",
        "preface": "",
        "paragraphs": [
            "二老堂边花作林，不愁酒竭贳貂金。",
            "宗人避世散还聚，才子哦诗绝复寻。",
            "莫话衣冠一酸鼻，回思戎虏几寒心。",
            "半墩仙隠吾庐在，人认桃源鸡犬音。"
        ],
        "notes": "",
        "id": "d075b487e4236ee266f982762d14dce9"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "沿檄省亲复还书呈叔能同官",
        "preface": "",
        "paragraphs": [
            "云间霅水往来航，风雨几番腾客装。",
            "子职废供一旬劣，官事不了三春强。",
            "去时园花初放白，归日江梅如许黄。",
            "少复须之又西指，薰风一舸在回塘。"
        ],
        "notes": "",
        "id": "93d73e49f0175d967a0c4ac6f2ad9928"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "盐仓作呈叔能同官",
        "preface": "",
        "paragraphs": [
            "平生懒作子公书，俛首铨曹一纪余。",
            "第有神驰招隠馆，久无梦到承明庐。",
            "文字真宜覆醤瓿，技能只合服盐车。",
            "清才弗悟亦尘役，早晚促君登石渠。"
        ],
        "notes": "",
        "id": "40a0483be0cebf2580f742179b5add69"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "直孺叔用韵见赠再和为谢",
        "preface": "",
        "paragraphs": [
            "异时黉舍共翻书，黄卷相从乐有余。",
            "十载乖离驰别梦，半生漂荡失吾庐。",
            "饮江偶脱胡人马，并海欣逢长者车。",
            "软语蝉联相劳苦，羁游无绪领勤渠。"
        ],
        "notes": "",
        "id": "bd9599b12276081f295f49c048f0aba5"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "次韵陈文仲探梅二绝  其一",
        "preface": "",
        "paragraphs": [
            "小园邈在古城阴，为爱寒葩杖屦寻。",
            "却笑含章簷下客，对花熟睡亦何心。"
        ],
        "notes": "",
        "id": "0ae2ab91bcbf19825afa2ad689becb01"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "次韵陈文仲探梅二绝  其二",
        "preface": "",
        "paragraphs": [
            "低枝垂蕊逗疏阴，不学髯龙干百寻。",
            "此去江南知几驿，只今谁动故人心。"
        ],
        "notes": "",
        "id": "0fce039b5814fe9f8d35574fa895dbf1"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "张千里惠诗次韵  其一",
        "preface": "",
        "paragraphs": [
            "十年风搅海波翻，未报穹庐气踊山。",
            "且把毛锥觑天巧，异时方叔要威蛮。"
        ],
        "notes": "",
        "id": "3b6a4aad87fe7dd0dd51766ba79d56c8"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "张千里惠诗次韵  其二",
        "preface": "",
        "paragraphs": [
            "笔端玉筯更银钩，胸次三坟复九丘。",
            "儿辈政忧书种断，灵胶忽至凤麟洲。"
        ],
        "notes": "",
        "id": "9b48babd5ebdbdb05bed23941a2142f4"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "张千里惠诗次韵  其三",
        "preface": "",
        "paragraphs": [
            "芝兰楚楚峙庭阶，不集寻常村里来。",
            "新蔡门前说甘露，也应入细视庭槐。"
        ],
        "notes": "",
        "id": "30bd350aca5d74988fa1a793587165ce"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "大人游千金访张仲宗以守舍不得侍行用仲宗韵二首  其一",
        "preface": "",
        "paragraphs": [
            "古寺依烟艇，一篙春水深。",
            "石坛幡转影，玉殿磬流音。",
            "客有张公子，僧皆支道林。",
            "行行云水窟，幽梦渺难寻。"
        ],
        "notes": "",
        "id": "c3dce638ee163f15583ff1e036567907"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "大人游千金访张仲宗以守舍不得侍行用仲宗韵二首  其二",
        "preface": "",
        "paragraphs": [
            "闻道千金好，幽人已奠居。",
            "森森松绕寺，㶁㶁水循渠。",
            "旅泊未妨酒，长饥犹著书。",
            "谪仙诗酒地，今尚指匡庐。"
        ],
        "notes": "",
        "id": "79c6cdc8c88bba0bc2e45839a80d43a4"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "和叔才饷酒",
        "preface": "",
        "paragraphs": [
            "百事不挂眼，一尊难暂忘。",
            "伻来颁酒圣，客至引杯长。",
            "桑落开新瓮，昆仑接旧觞。",
            "鹅儿黄液重，象鼻碧筩香。",
            "银海俄增量，金罂可配浆。",
            "蚁浮甘潋滟，石饮见温良。",
            "世事纷忘去，诗情合得尝。",
            "醉来庭宇眩，醒后竹阴凉。",
            "酿鄙平原县，邻防吏部郎。",
            "糟丘诚可老，不用尔殽将。"
        ],
        "notes": "",
        "id": "4228b3f56d1241d0a64d08c1f60e956e"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "次韵蔡仲平察院中秋  其一",
        "preface": "",
        "paragraphs": [
            "素魄经秋分外明，桂枝浓傍蕊渊清。",
            "人寰散影千山白，愁绝村村砧杵鸣。"
        ],
        "notes": "",
        "id": "e2bbe700e322f2c3d833460e35b6e135"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "次韵蔡仲平察院中秋  其二",
        "preface": "",
        "paragraphs": [
            "不是银河隠半轮，满天散彩绝埃尘。",
            "幽怀想得如罗隠，耿耿相看似故人。"
        ],
        "notes": "",
        "id": "ae27c444d5fc824f804ac4960be64836"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "次韵仲平病间斋祠  其一",
        "preface": "",
        "paragraphs": [
            "居士弹一指，森罗万象皆。",
            "聊倾三昧酒，不奉八关斋。",
            "雨罢帘初卷，山迎闼自排。",
            "萧然忘世虑，心境两相谐。"
        ],
        "notes": "",
        "id": "26e77c5670f04703de15e967c98079a2"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "次韵仲平病间斋祠  其二",
        "preface": "",
        "paragraphs": [
            "病间百念屏，寒窗无与皆。",
            "吾公那窟室，学士且高斋。",
            "今日明粢彻，诘朝阊阖排。",
            "犹寻淡生话，泚笔当俳谐。"
        ],
        "notes": "",
        "id": "31b73edef4ab42a6532222feb3ab47c0"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "次韵林梅卿吏部游湖",
        "preface": "",
        "paragraphs": [
            "竟日关心朱墨间，西湖好在且偷闲。",
            "光凌万顷摇银海，兴惬千钟倒玉山。",
            "未办彩毫书侧理，只愁赤壁下乌蛮。",
            "客儿忽堕池塘句，格律都高汉以还。"
        ],
        "notes": "",
        "id": "d220691587efada66efcbbacd0c1226d"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "周元举侍郎梅花次韵三首  其一",
        "preface": "",
        "paragraphs": [
            "不随群卉艳阳天，几树孤芳玉磵前。",
            "陆凯何妨饷范晔，绿华端合伴羊权。",
            "忧虞莫问兵戈满，赏玩要须酒盏先。",
            "虽是广平心似铁，也应作赋咏蕃鲜。"
        ],
        "notes": "",
        "id": "02a3c1578bc20288d92120fdc3c5da65"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "周元举侍郎梅花次韵三首  其二",
        "preface": "",
        "paragraphs": [
            "山村疑有散花天，五出琼瑶忽满前。",
            "闺女传香得韩寿，宫娥濡蜡照公权。",
            "赏心共付尊中美，索笑谁为席上先。",
            "它日成阴子如豆，不堪对酒割芳鲜。"
        ],
        "notes": "",
        "id": "560a47d365ae3d69306506f4aa527291"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "周元举侍郎梅花次韵三首  其三",
        "preface": "",
        "paragraphs": [
            "怪底穷冬凛冽天，一枝香艳媚尊前。",
            "未应黑帝专司杀，谁道青阳独斡权。",
            "冷伴素蟾斜弄影，轻飞么凤欲相先。",
            "坐中人是王夷甫，幽韵清标两鬭鲜。"
        ],
        "notes": "",
        "id": "f9ffd15820dedf5b0f04e0a60c42db78"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "次韵洪庆善同饮道祖家赏梅  其一",
        "preface": "",
        "paragraphs": [
            "末上风光惊老眼，斩新香韵恼骚人。",
            "霜晴日淡虚庭里，玉骨幽贞不嫁春。"
        ],
        "notes": "",
        "id": "3a86eb8b76154d58470c4bc3b8cbc6c4"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "次韵洪庆善同饮道祖家赏梅  其二",
        "preface": "",
        "paragraphs": [
            "麝脐飘馥来疏蕊，霜女将寒堕瘦枝。",
            "数朵腊前舒冷艳，催花羯鼓未应知。"
        ],
        "notes": "",
        "id": "a74924653ddc2f6c4daa4881caa87ed1"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "次韵洪庆善同饮道祖家赏梅  其三",
        "preface": "",
        "paragraphs": [
            "寒葩脉脉画堂新，同是巡簷索笑人。",
            "独把幽姿伴冰雪，舒花结蕊不关春。"
        ],
        "notes": "",
        "id": "654666cb5f738ab7a7b5dc16f6bffab3"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "次韵洪庆善同饮道祖家赏梅  其四",
        "preface": "",
        "paragraphs": [
            "立尽黄昏赏玉肌，月华无语上疏枝。",
            "绝怜熟睡含章畔，无限花飞总不知。"
        ],
        "notes": "",
        "id": "821d4f73fa1fb5049c71314a2353a941"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "游衢州乌巨山干明寺",
        "preface": "",
        "paragraphs": [
            "乌巨山前谈实谛，江郎岩畔逗真机。",
            "白虹示灭知何处，去采山桃又不归。"
        ],
        "notes": "",
        "id": "36e60e3865304bd2c74ce5b826a60abd"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "次韵刘卿任饮散感秋之作二首  其一",
        "preface": "",
        "paragraphs": [
            "云子登场赛鼓讙，村南村北尽黄冠。",
            "几声干叶下碧甃，数尺瘦山浮画栏。",
            "水落野桥鱼网挂，月悬烟浦鹊枝寒。",
            "新秋愁绝他乡客，衣带年来如沈宽。"
        ],
        "notes": "",
        "id": "63b7d57f109fee96f74468fb60aca97d"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "次韵刘卿任饮散感秋之作二首  其二",
        "preface": "",
        "paragraphs": [
            "华堂不料著野客，菲屦底同章甫冠。",
            "鸥外翠光清醉眼，尊前爽气动危栏。",
            "霜沉紫荇玉奁阔，风脱丹林烟髺寒。",
            "百榼香醪消万斛，酒中跌宕頼君宽。"
        ],
        "notes": "",
        "id": "0c7e9e20cceed662dccd8142f8d9e9b1"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "小酌以诗招道祖分茶",
        "preface": "",
        "paragraphs": [
            "宝胯开缃叶，香尘堕柘罗。",
            "汤鸣簷雨细，盏占陇云多。",
            "连日伊蒲塞，今朝热洛河。",
            "春风入诗腹，五字与君哦。"
        ],
        "notes": "",
        "id": "dadd7e1686e3933dc55a3b9ea4b3d1bd"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "九日庆善示诗次韵",
        "preface": "",
        "paragraphs": [
            "眼明逢九日，习气自多生。",
            "官冷有闲趣，花开无世情。",
            "玄嚣何许是，素浐第存名。",
            "百岁风狂似，东篱且掇英。"
        ],
        "notes": "",
        "id": "6d999c85c5bea8f7f54c87be5d4f2022"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "比访叔才旋蒙赐诗以贫不能留客为愧次韵",
        "preface": "",
        "paragraphs": [
            "一舸风帆放晚秋，访君幽巷卜淹留。",
            "绿摇岸柳容如舞，碧蘸溪毛美可羞。",
            "喜见林宗銮为辍，久钦阿大语难休。",
            "士贫鸡黍无劳具，谋食何如道可谋。"
        ],
        "notes": "",
        "id": "e372753017a060271d6d9d9eab5eba7d"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "和道祖韵",
        "preface": "",
        "paragraphs": [
            "未落天狼未止戈，谁能频击唾壶歌。",
            "弈棋聊欲消忧耳，饮酒无如作病何。",
            "孙绍那忧卿太少，退之莫叹日无多。",
            "菟裘已向菁山卜，从此栖迟到发皤。"
        ],
        "notes": "",
        "id": "ec912785183cd99d11073243f943ae31"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "大人筑室将毕道祖亦作宅基治园作四诗示道祖  其一",
        "preface": "",
        "paragraphs": [
            "习隠肯回驾，求荣难著鞭。",
            "有心营绿野，无梦到凌烟。",
            "盏斝花开里，簷楹雁落边。",
            "冰清仍玉润，共此一山川。"
        ],
        "notes": "",
        "id": "ee696bd2740941561736f76c4c09fb05"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "大人筑室将毕道祖亦作宅基治园作四诗示道祖  其二",
        "preface": "",
        "paragraphs": [
            "蓬转欣小定，泛金非我乡。",
            "买田无好畤，共宅有清漳。",
            "菱罢水天接，风来花草香。",
            "邗沟风月地，怊怅隔参商。"
        ],
        "notes": "",
        "id": "c72753e7b6d42f3b405de338bef02c6a"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "大人筑室将毕道祖亦作宅基治园作四诗示道祖  其三",
        "preface": "",
        "paragraphs": [
            "两第屹相向，幽园卑辟彊。",
            "君方林上坞，吾亦沼横洋。",
            "凿翠辟窗户，入天栖栋梁。",
            "东屯寒月夜，老杜只茅堂。"
        ],
        "notes": "",
        "id": "c2bf48587d0369255ac01fe15045f514"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "大人筑室将毕道祖亦作宅基治园作四诗示道祖  其四",
        "preface": "",
        "paragraphs": [
            "世事只如许，幽居诚乐哉。",
            "报安知楚竹，索笑得江梅。",
            "岸放平湖入，窗邀远岫来。",
            "两家车马地，莫遣染苍苔。"
        ],
        "notes": "",
        "id": "1716b3e5159ffff97523bff5ef01fad0"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "风起",
        "preface": "",
        "paragraphs": [
            "炎蒸困钳釱，虎啸漏天机。",
            "树杪忽垂髻，榴边今污衣。",
            "草鸣溪水立，帆饱客船飞。",
            "更设琉璃簟，瓜茶迟落晖。"
        ],
        "notes": "",
        "id": "c43b547dd1e44ce50a37607ed02576d3"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "十月十四夜三鼓壶天月色佳甚以诗招道祖",
        "preface": "",
        "paragraphs": [
            "壶天有胜事，玉宇浄纤埃。",
            "有意嚼复嚼，今宵来不来。",
            "山公须酩酊，令史莫咍台。",
            "明月隔溪共，只今肠九回。"
        ],
        "notes": "",
        "id": "44fa6f874482d60a32f8c2de63353b7a"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "次韵道祖书怀",
        "preface": "",
        "paragraphs": [
            "白云深处缚柴荆，一壑湾环似有情。",
            "志气萧娘并吕姥，年华张丈与殷兄。",
            "浊贤清圣时同酌，上尾平头得共评。",
            "莫问鹤翎由啄菢，此心久与白鸥盟。"
        ],
        "notes": "",
        "id": "c8d2091ab39ac89ee787d3a92ec7b565"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "次韵法观送红梅栽",
        "preface": "",
        "paragraphs": [
            "罗袜初凌一水间，霜深应怯夜来寒。",
            "含章簷下浑冰雪，却要骚人带醉看。"
        ],
        "notes": "",
        "id": "0a4b6e0edc93916869ba6a35b5e0797d"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "胡枢横山堂  其一",
        "preface": "",
        "paragraphs": [
            "鬰葱佳气龟食墨，雾合云窗丹雘新。",
            "玉碗金杯有微玷，瑶林琼树无纤尘。",
            "枕溪饱度国山日，横海小乖朐水春。",
            "上古乾坤随处有，素琴浊酒且关身。"
        ],
        "notes": "",
        "id": "02264b5033f21a8046589f9cc327e7cb"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "胡枢横山堂  其二",
        "preface": "",
        "paragraphs": [
            "云梦胸中吞八九，了无官事苦相关。",
            "庙堂曾引五星缕，岩壑今疏八节滩。",
            "鸟织白云机杼阔，溪喧苍石杵碪寒。",
            "东山难恋山中相，梅子枝头正著酸。"
        ],
        "notes": "",
        "id": "7cfdd9eeefaf3919239da2362ca682ef"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "胡枢横山堂  其三",
        "preface": "",
        "paragraphs": [
            "朱甍碧瓦市廛远，绕舍泉啼山复横。",
            "胜处争长浑仆妾，乱来有此几公卿。",
            "巳公茅屋实父子，裴氏午桥真弟兄。",
            "竟日倚栏天外眼，世间轩冕一毫轻。"
        ],
        "notes": "",
        "id": "c4df4a37e5795352ba923382b6bd1c55"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "胡枢横山堂  其四",
        "preface": "",
        "paragraphs": [
            "春过木浓山转翠，旱余湍减石添痕。",
            "主人正自笏拄颊，客子底容裾撇门。",
            "好鸟傍人窥野核，乱云释峤落芳尊。",
            "真成命驾轻千里，李杜文章得细论。"
        ],
        "notes": "",
        "id": "901a25363df7652b66318c95c49953c7"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "胡枢横山堂  其五",
        "preface": "",
        "paragraphs": [
            "天然平远染百幅，泚笔底须东绢传。",
            "窗户吐吞新日月，风烟出没旧山川。",
            "白公筑室地三一，杨子草玄文五千。",
            "筋力尚堪驱使在，异时重泛白苹船。"
        ],
        "notes": "",
        "id": "ad8838b9526227519f07c4391153024b"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "连日灌畦莳菜废作诗",
        "preface": "",
        "paragraphs": [
            "莫问新来额插犀，了无魂梦到金闺。",
            "平头上尾慵搜句，重后轻前且灌畦。",
            "正自无人尝鼎脔，不如有客办萍虀。",
            "庾郎三九同刍豢，野荠从教施五溪。"
        ],
        "notes": "",
        "id": "e007ec82e1c17ed2bbd46eb1fb69192b"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "送李元孟赴湖南漕属",
        "preface": "",
        "paragraphs": [
            "君忽湘潭去，斜阳催马衔。",
            "将无冲白发，正坐此青衫。",
            "暑雨驱鱼婢，薰风入鲎帆。",
            "南来衡岳雁，引领望书函。"
        ],
        "notes": "",
        "id": "8bd714f0d0bac54e9ed57fe0b39983b2"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "疏慵",
        "preface": "",
        "paragraphs": [
            "闲处著疏慵，鲜鲜幽桂丛。",
            "读书聊灶北，避世且墙东。",
            "市骏卑苏代，求征谢子公。",
            "丹心阻阊阖，欲付小心风。"
        ],
        "notes": "",
        "id": "d6072cc140f19b4b90a310c2c0a326b1"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "题卧屏十八花 姚黄",
        "preface": "",
        "paragraphs": [
            "抗旌汾浦根移白，竖箔蓝关花染红。",
            "欲识龙媒空万马，宫袍黄挟御炉风。"
        ],
        "notes": "",
        "id": "69fb8c51b18b66a81f7c8aeb9fcd9a9f"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "题卧屏十八花 八仙",
        "preface": "",
        "paragraphs": [
            "瑶林琼树非人世，种得仙花雪作团。",
            "后土祠边还寂寞，只今空对画图看。"
        ],
        "notes": "",
        "id": "fe3b253a3f28a777d899ffb580239669"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "题卧屏十八花 榴花",
        "preface": "",
        "paragraphs": [
            "琴轸含房风未吹，盈盈脉脉度炎晖。",
            "怪来一夜丹须拆，杯酒新翻阿措衣。"
        ],
        "notes": "",
        "id": "1c307691be5e068ac50f66823052b889"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "题卧屏十八花 蔷薇",
        "preface": "",
        "paragraphs": [
            "香风细细入东荣，嫩刺柔条叠绛英。",
            "飞下神霞缘底事，剪来曾倩董双成。"
        ],
        "notes": "",
        "id": "4cdbe4e1d5b56c76d02458777793cebd"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "题卧屏十八花 杜鹃花",
        "preface": "",
        "paragraphs": [
            "云昏水暖草萋萋，空谷无人独杖藜。",
            "却忆西江石楼老，送春花下子规啼。"
        ],
        "notes": "",
        "id": "818f76259b5f5514cf29f4ec8976c770"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "题卧屏十八花 牡丹",
        "preface": "",
        "paragraphs": [
            "北廊东院满畦栽，嫩紫轻红次第开。",
            "直与戎葵较多少，二千里外一枝来。"
        ],
        "notes": "",
        "id": "555e2d5fcbac11c33315608b1774d892"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "题卧屏十八花 山茶",
        "preface": "",
        "paragraphs": [
            "十月幽园开晓风，层层绛蕊艳芳丛。",
            "江南只惯收鹰爪，谁顾山前鹤顶红。"
        ],
        "notes": "",
        "id": "52f7e6ded62d5522c2a61e79e7a4bb7b"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "题卧屏十八花 梅花",
        "preface": "",
        "paragraphs": [
            "含章英落佳人睡，却月香残水部诗。",
            "何似江南觅春信，和香先得最南枝。"
        ],
        "notes": "",
        "id": "390c238b4ad839dd50a9edfacb41fd18"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "题卧屏十八花 蜀葵",
        "preface": "",
        "paragraphs": [
            "倾心小圃阳初照，束火中庭雨不沾。",
            "袅那腰支浑欲舞，好令韩偓赋香奁。"
        ],
        "notes": "",
        "id": "e2337e41e4618bd1c12359ec5147891b"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "题卧屏十八花 杏花",
        "preface": "",
        "paragraphs": [
            "頼乡仙种手亲栽，春閙枝头满意开。",
            "正拂文君酒垆上，莫教蜂蝶等闲来。"
        ],
        "notes": "",
        "id": "452e5ec69993479a21a00795ad1661a3"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "题卧屏十八花 酴醿",
        "preface": "",
        "paragraphs": [
            "玉骨檀心不肯粧，牵丝引蔓过东墙。",
            "政须把酒酬清艳，莫待幽香閟枕囊。"
        ],
        "notes": "",
        "id": "3076f6d16bb3f1a738b7708d59c4bd60"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "题卧屏十八花 海棠",
        "preface": "",
        "paragraphs": [
            "濯锦江边雨露匀，杜鹃啼血染香缯。",
            "自缘佳处诗难貌，可是无花开杜陵。"
        ],
        "notes": "",
        "id": "cc3e7326d35abe179be87cd15e496628"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "题卧屏十八花 黄菊",
        "preface": "",
        "paragraphs": [
            "秋入重阳气倍清，东篱采菊眼偏明。",
            "杯中要作茱萸伴，不是湘累餐落英。"
        ],
        "notes": "",
        "id": "1817e2a16866e4bf56617905c2207558"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "题卧屏十八花 芍药",
        "preface": "",
        "paragraphs": [
            "沉水飘香透蕊尘，红灯烁烁一枝春。",
            "鼠姑倚槛虽无頼，未肯甘为近侍臣。"
        ],
        "notes": "",
        "id": "43994d188145bdadddfeb395bab58334"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "题卧屏十八花 桃花",
        "preface": "",
        "paragraphs": [
            "细看裂锦又蒸霞，黄师塔前江上花。",
            "折得一枝明老眼，与儿洗面作容华。"
        ],
        "notes": "",
        "id": "a15a03b64bed4c40309561ee2692f368"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "题卧屏十八花 苣霜",
        "preface": "",
        "paragraphs": [
            "密叶高丛傲岁寒，殷红腻绿映江干。",
            "沉香亭畔无消息，頼有霜前秋牡丹。"
        ],
        "notes": "",
        "id": "82c584bdc2ad858ba2354747ff322303"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "题卧屏十八花 牵牛竹",
        "preface": "",
        "paragraphs": [
            "高节本为青女伴，牵牛弗悟配龙孙。",
            "孔融天下无双士，并坐尊前对虎贲。"
        ],
        "notes": "",
        "id": "6268f3797ef78adc3c08194865a12d24"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "题卧屏十八花 白菊",
        "preface": "",
        "paragraphs": [
            "天上新栽琪树枝，拖云带月下瑶墀。",
            "须知正自真仙种，岂是金钿未染时。"
        ],
        "notes": "",
        "id": "f3bd7a53826914c0c1f57114f316f67e"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "不饮",
        "preface": "",
        "paragraphs": [
            "蒲团藜杖屋三间，世故真成触与蛮。",
            "但有云山供送目，傥无尊酒亦开颜。",
            "吴宫雪纻鹤翎散，历社风荷象鼻弯。",
            "老子何曾持入梦，百年鼎鼎鬓毛班。"
        ],
        "notes": "",
        "id": "034e85383e55ce1f0a00409ef708d6d1"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "月蚀",
        "preface": "",
        "paragraphs": [
            "六月炎歊气鬰蒸，缘空宝镜没埃尘。",
            "长歌不见徘徊影，并出初无龃龉轮。",
            "麟鬭何因识星度，鹊飞谁复见天津。",
            "春秋不著诚非异，毋惑东家号素臣。"
        ],
        "notes": "",
        "id": "04dfa6694b85152776af5f22377ed2f8"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "十一月十日酒散已二鼓与千里步月因至水堂  其一",
        "preface": "",
        "paragraphs": [
            "雪后泥方冻，酒阑寒少威。",
            "傍云生夜月，唤客出柴扉。",
            "篱败犬声合，街闲人影稀。",
            "石栏山几尺，暝霭只依依。"
        ],
        "notes": "",
        "id": "b1e2e33c3321f5ec70709427385735ed"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "十一月十日酒散已二鼓与千里步月因至水堂  其二",
        "preface": "",
        "paragraphs": [
            "梦入千家枕，寒声薄水堂。",
            "溪山浑著月，梅竹半封霜。",
            "夜榜响葭浦，寒鱼跳石塘。",
            "可怜清绝景，夜夜属渔郎。"
        ],
        "notes": "",
        "id": "64063bc8766172c6a214d7c2c8d7c4a4"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "十一月十日酒散已二鼓与千里步月因至水堂  其三",
        "preface": "",
        "paragraphs": [
            "杖策踏霜月，满空烟雾浮。",
            "苍颜酡蚁酒，黑帝避貂裘。",
            "太液池台晚，广寒宫殿秋。",
            "归来清耿耿，未省喘吴牛。"
        ],
        "notes": "",
        "id": "c1620762e2dd6c4143e4047f08772f37"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "冬至小雨踏泥出谒",
        "preface": "",
        "paragraphs": [
            "葭灰动玉琯，丝雨惨良辰。",
            "幽巷未通屐，高人犹垫巾。",
            "底忙持爵里，冲冷候比隣。",
            "犹胜邯郸驿，灯前影伴身。"
        ],
        "notes": "",
        "id": "e59554462710894dcad06c21d4645cd8"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "闻歌二绝  其一",
        "preface": "",
        "paragraphs": [
            "初唱城𬮱雁影寒，玉喉䆗窱亸云簪。",
            "小丛底处传歌样，供奉梨园人姓南。"
        ],
        "notes": "",
        "id": "d7affb3da9825b10fa3c33b457bb28bd"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "闻歌二绝  其二",
        "preface": "",
        "paragraphs": [
            "月明如镜酒如空，响谷清声出汉宫。",
            "怪得中庭红叶堕，琉璃帐底唱回风。"
        ],
        "notes": "",
        "id": "4cbfb3498ae857344b62cd099ee702a9"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "有感  其一",
        "preface": "",
        "paragraphs": [
            "将军塞上夸三箭，学士堂中记八砖。",
            "正眼观来都是幻，月明群蚁在花毡。"
        ],
        "notes": "",
        "id": "cad29a5948f18e300a876b1435da41ec"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "有感  其二",
        "preface": "",
        "paragraphs": [
            "莫将横笛衒柯亭，岂解穿云裂石声。",
            "湘水老翁那复见，世间谁数吕筠卿。"
        ],
        "notes": "",
        "id": "98324e7d273bf35fe1ebc67a315003e3"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "有感  其三",
        "preface": "",
        "paragraphs": [
            "但知鬼目为芝草，谁信羚羊破佛牙。",
            "娘子阿姨何处辨，时人识卖假金家。"
        ],
        "notes": "",
        "id": "81b207880cf17ea9d8c285746ff1a3d6"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "操叶舟凌巨浪访道祖  其一",
        "preface": "",
        "paragraphs": [
            "一牛鸣处是君家，乘兴烟蓬蹴浪花。",
            "银浦流云新得路，人惊仙客在浮槎。"
        ],
        "notes": "",
        "id": "78268868b385743c305839e28b6fdc35"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "操叶舟凌巨浪访道祖  其二",
        "preface": "",
        "paragraphs": [
            "一顷烟波渺太空，独操莲叶破青铜。",
            "炊烟不动无桐甑，底处求僧与二童。"
        ],
        "notes": "",
        "id": "8c269752310e23b8eff1f59b534a5886"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "春日野饮",
        "preface": "",
        "paragraphs": [
            "十载干戈仅脱身，残年重作太平民。",
            "杯铛有趣于中好，花柳无情分外春。",
            "不远上元新甲子，肯将短笔怨庚寅。",
            "从教蕙帐惊猿鹤，却欲重弹冠上尘。"
        ],
        "notes": "",
        "id": "9251a4aaf954281f1247a9ad1abc9d1a"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "余赴官宫庠与道祖通判久聚乍散每有怀想作诗五十韵道二十余年出处寄呈",
        "preface": "",
        "paragraphs": [
            "初拜清扬日，菰城荻始芽。",
            "家声璜出渭，骏气马生洼。",
            "博识该三箧，宏才记五车。",
            "高明挈日月，文彩炫云霞。",
            "结友方倾盖，连姻复附葭。",
            "凤𫐌银烛映，鸾扇彩云遮。",
            "去作南阳别，俄成泽国赊。",
            "浚都先玉辔，濉水会仙槎。",
            "我止邗沟第，君归霅水涯。",
            "枌关方弛檐，毳幕忽鸣笳。",
            "茂苑依城堞，菁山隠谽谺。",
            "林峦迷雾豹，鼓吹只池蛙。",
            "宇宙焦先室，庖厨蔡樽茄。",
            "旋闻翦蛇豕，却共注鱼虾。",
            "经笥精蓝肄，辞锋试席夸。",
            "棘闱排胜阵，枫殿趁朝赮。",
            "联籍攀丹桂，连名拟墨緺。",
            "枕溪同择胜，筑室共崇窊。",
            "许迈通悬霤，何君住若耶。",
            "奇礓争磊砢，嘉卉鬭纷葩。",
            "风入黄芦浦，烟横白鹭沙。",
            "鹢舟行櫂短，蚁酒酌尊污。",
            "觅句文词竞，枰棋笑语哗。",
            "山深陪杖屦，林僻预瓜茶。",
            "歌放卑王豹，琴闲鄙瓠巴。",
            "朝游趁奔鹿，暮宴起栖鸦。",
            "溪上方霏屑，山阴遽及瓜。",
            "殿诃纷候吏，罄折拥晨衙。",
            "踊跃良朋贺，睢盱野老呀。",
            "铜章轻掷置，银绂嗣荣加。",
            "还与牛同皂，宁嗟凤在笯。",
            "归来齐靖节，隠去类祁嘉。",
            "鸩堇功名会，膏粱释梵家。",
            "果因流菜叶，倏尔认桃花。",
            "杜口伤鸣雁，持钩出睡蛇。",
            "少多临济棒，生死秘魔叉。",
            "蔬食期羹芋，蓬心正倚麻。",
            "一朝牵吏鞅，琐质滥京华。",
            "宫邸便清佚，官曹惧过差。",
            "学无裨稚𫘤，儒或变淫奢。",
            "仰德劳心膂，陈情费齿牙。",
            "幸蒙鱼网细，数寄雁行斜。",
            "凝望千岩阻，何因两桨拏。",
            "身修谁琢切，诗病孰疵瑕。",
            "缩地今无费，移山第觅夸。",
            "愿怜鱼蓄榭，莫惜马频檛。",
            "骥尾终期附，牛鸣幸不遐。",
            "清标如会觌，羁旅失悲嗟。",
            "悃愊烦青镂，凄凉倦绛纱。",
            "聊须哦短句，缄印锦谿砂。"
        ],
        "notes": "",
        "id": "75fcf6121ba4cea214a79bf7200bd789"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "宫庠旅泊",
        "preface": "",
        "paragraphs": [
            "客里绝经营，清心摧五兵。",
            "功名两蜗角，田舍一牛鸣。",
            "行止成阿唯，荣枯略弟兄。",
            "欲摅今日意，聊仗五言城。"
        ],
        "notes": "",
        "id": "8165b34396133f422bca3f6f288043a3"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "奉祠太一",
        "preface": "",
        "paragraphs": [
            "冬冬鼛鼓不勤民，幻出琳宫远世尘。",
            "风咽呗声金殿邃，日移幡影石坛新。",
            "云𫐌摇曳来三境，雾帐凄迷妥十神。",
            "堪笑茂陵成左计，虚将枣脯候秋春。"
        ],
        "notes": "",
        "id": "912909b1e644fdfd833c1497dcac726e"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "次韵陈廷藻户部西湖快目堂之集",
        "preface": "",
        "paragraphs": [
            "冰壶影里集朋从，三雅同倾共一中。",
            "相与文楸看飞雹，不须舞袖觅惊鸿。",
            "云边鸟道古来寺，烟际渔舟何处翁。",
            "竟日追欢难卜夜，只缘身在省墙东。"
        ],
        "notes": "",
        "id": "a0dc93d69713e2e940fe77b468df2c8d"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "周元举待制挽歌词  其一",
        "preface": "",
        "paragraphs": [
            "平生器业负经纶，谁谓公才不秉钧。",
            "谠论十年持紫橐，仁声三郡驾朱轮。",
            "龟文岂是背无甲，驹隙俄惊岁在辰。",
            "宅夹清漳亲义重，佳城引脰涕沾巾。"
        ],
        "notes": "",
        "id": "e5b236d2780f6b26282d48792af11b41"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "周元举待制挽歌词  其二",
        "preface": "",
        "paragraphs": [
            "手开榛棘启云扃，淳古胸怀到大庭。",
            "坐脱老庞那问日，自铭小杜不占星。",
            "牛头吉兆空形梦，马鬣新封遽妥灵。",
            "謦欬从今成永诀，欲瞻遗像只丹青。"
        ],
        "notes": "",
        "id": "383b70d657ec1720db07ce32dd1a8bc0"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "次韵周少隠梅花三绝  其一",
        "preface": "",
        "paragraphs": [
            "蝇馆先生心若灰，犹怜梅蘤傍墙栽。",
            "瀛洲快覩春风面，却笑江南苦未开。"
        ],
        "notes": "",
        "id": "eb5ae93dc2e16c68051ab31579ff0be4"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "次韵周少隠梅花三绝  其二",
        "preface": "",
        "paragraphs": [
            "闻说青腰夜雨霜，水沉山麝泄寒香。",
            "西湖处士多标榜，端的包羞是海棠。"
        ],
        "notes": "",
        "id": "c2d80503a41aaca64b571a50b0cff73b"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "次韵周少隠梅花三绝  其三",
        "preface": "",
        "paragraphs": [
            "化工巧缀一枝斜，点玉凝酥碎叠纱。",
            "待得春来开满树，何如忍冻雨三花。"
        ],
        "notes": "",
        "id": "f4cac323d686ca6f56f9e63516a242b7"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "试院和陈蕃仲酴醿两绝  其一",
        "preface": "",
        "paragraphs": [
            "芳心玉面出蚕丛，骨醉先生酒盏中。",
            "白发病翁新止酒，枕囊犹觊梦魂通。"
        ],
        "notes": "",
        "id": "54dcaa40c97482279661ecdb126176e3"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "试院和陈蕃仲酴醿两绝  其二",
        "preface": "",
        "paragraphs": [
            "幽姿不分小山丛，合在江梅季孟中。",
            "香破鹤林真呓语，肯教七七擅神通。"
        ],
        "notes": "",
        "id": "817a379e03083392f63133b380d8fd44"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "送胡汝明待制赴镇桂林",
        "preface": "",
        "paragraphs": [
            "今代人中杰，摅忠久赞襄。",
            "摛文挥镂管，积学俪青箱。",
            "体道经为笥，临机智作囊。",
            "威名知草木，义勇震戎羌。",
            "玄女传符旧，黄公授略长。",
            "投壶祭征虏，纳策蔡中郎。",
            "暂解淮西印，来浮霅水航。",
            "求田多好畤，卜宅类清漳。",
            "寄兴红尘外，追欢锦瑟旁。",
            "醉酣容偃鼠，吟咏许寒螀。",
            "邂逅升徐榻，夤缘上孔堂。",
            "周旋略名分，眄睐沐谦光。",
            "细札俄颁命，真儒起干方。",
            "地宽连五岭，权重詟三梁。",
            "油戟明朝日，铦戈耿夜霜。",
            "桂林飘黝粒，荔蒲劈琼房。",
            "来暮歌廉袴，遄归觐舜裳。",
            "谋谟多妙简，梦想独难忘。",
            "乌府思忠荩，丹墀渴对扬。",
            "一言苏品类，三接屈皇王。",
            "沙水犹含冻，江梅渐放香。",
            "行行携部曲，去去背云乡。",
            "劈箭飞征櫂，牵绳黯别肠。",
            "平居膺刻画，祖送倍凄凉。",
            "睿意兴邦急，人材敌国强。",
            "𥩟观扬涣号，爰立上岩廊。",
            "谈笑妖氛静，经纶宝祚昌。",
            "小人簪履旧，枯卉徯春阳。"
        ],
        "notes": "",
        "id": "9da0eef00438c73ca065eb431c7734c7"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "冬至后雪",
        "preface": "",
        "paragraphs": [
            "客寐失通宵，寒声动泬寥。",
            "云容颓玉宇，雪阵搅层霄。",
            "点点楷灰落，亭亭柳絮飘。",
            "文窗斜击纸，老树巧装条。",
            "堕岭筛寒髻，凌波洒碧绡。",
            "风狂初索索，雨细渐瀌瀌。",
            "入酒应愁冻，当炉觉易消。",
            "萧森声势密，飘瞥路岐遥。",
            "蓑冷翁仍钓，山迷客罢樵。",
            "裁纨铺缟素，修月屑琨瑶。",
            "市小琼楼合，时和玉烛调。",
            "三章歌睿制，五板贺寒朝。",
            "吠犬惊南岭，骑馿忆灞桥。",
            "终南忧压脑，少室衒齐腰。",
            "嗟我星霜老，经时鬓发凋。",
            "摘蔬和冻煮，收叶带苏烧。",
            "路滑难求马，衣单悔贳貂。",
            "暖寒谁扫径，莫负紫金蕉。"
        ],
        "notes": "",
        "id": "6c51874338686a9a98f4327358f8081c"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "次韵陈元述见寄谢茶  其一",
        "preface": "",
        "paragraphs": [
            "年来直欲配茶神，石鼎山泉日日亲。",
            "竹里烹煎嗤左计，舌端緜味认前尘。",
            "书林坐搅枯肠读，酒所浑消玉颊春。",
            "曾饮日边甘露碗，沙溪难遣乱吾真。"
        ],
        "notes": "",
        "id": "201ce267e5f571fbc6978ab1bbebdca8"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "次韵陈元述见寄谢茶  其二",
        "preface": "",
        "paragraphs": [
            "露窠那畏主林神，小摘筠篮手自亲。",
            "旋转注汤云作脚，缤纷出磨曲为尘。",
            "睡魔已战三竿日，诗社聊尝一信春。",
            "不把膏油涂首面，要须色里认天真。"
        ],
        "notes": "",
        "id": "6248e20d99422ddd532fa4a0b6ed2d43"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "次韵陈元述见寄谢茶  其三",
        "preface": "",
        "paragraphs": [
            "青缕宜婴石穴神，姜盐藙橘岂容亲。",
            "汤鸣鼎甗飕飕响，末下刀圭瑟瑟尘。",
            "火里枪旗俱发妙，胸中梨枣不妨春。",
            "柳州佳句诚堪诵，涤虑还源更发真。"
        ],
        "notes": "",
        "id": "a27b82758fa17248bf62b4e1be17c2cf"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "次韵程天游叙旧",
        "preface": "",
        "paragraphs": [
            "太学虀盐怆语离，半周甲子定何之。",
            "霜空过雁我宴坐，云路看鸿君赋诗。",
            "鄙吝政忧陈仲举，谈谐喜值庾元规。",
            "东邻更有程居士，鼎足论文妙一时。"
        ],
        "notes": "",
        "id": "827f6d72f29224a54803888985fabf60"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "天游以前韵赋雪诗走笔和",
        "preface": "",
        "paragraphs": [
            "剪水飞花下玉墀，驼裘忍冻一窥之。",
            "寒侵凿落豪呼酒，冰合陶泓懒赋诗。",
            "嵩岭齐腰缘个事，剡谿鼓棹欲何规。",
            "唯欣嗣岁千仓积，玉烛调和运四时。"
        ],
        "notes": "",
        "id": "ad12ebd71d2d0200a0eb191bfc4505e4"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "章氏园小集荷池上  其一",
        "preface": "",
        "paragraphs": [
            "一金营雅集，荷湿露香浓。",
            "鸟起惊歌扇，云移落酒钟。",
            "碧筩弯象鼻，翠釜出驼峰。",
            "百岁风狂似，无因系六龙。"
        ],
        "notes": "",
        "id": "559bfecf99d45853f23f99a5bd7331b7"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "章氏园小集荷池上  其二",
        "preface": "",
        "paragraphs": [
            "钳釱困残暑，杯铛方兴浓。",
            "歌舞趁晨版，欢呼从暮钟。",
            "风声回立鹊，云影堕奇峰。",
            "行酒有佳丽，未须烦八龙。"
        ],
        "notes": "",
        "id": "a9da9041da31fa4872052e6b9f6faf9e"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "次韵伯父工部见庆尘忝之什",
        "preface": "",
        "paragraphs": [
            "江夏无双旧姓黄，末科容我出寒乡。",
            "人间学子垂垂老，天上丹枝恰恰芳。",
            "避地本安元结洞，拥书犹记赞公房。",
            "岂知今世持衡者，不听更筹听织芒。"
        ],
        "notes": "",
        "id": "7db2b44ec4eb38d6dde85c1c2a3692cc"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "接伴贺天申节北使至阙",
        "preface": "",
        "paragraphs": [
            "流虹寿节庆升平，嵩岳遥呼万岁声。",
            "毳幕奉琛充日阙，彩船卷旆息云程。",
            "九天镐宴欢鱼藻，重译宾筵咏鹿苹。",
            "闻有芝泥还饯客，淮山佳处拟班荆。"
        ],
        "notes": "",
        "id": "0056d221749b51cf6d5a75cab7222365"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "送伴回至平江舟中与元览试茶",
        "preface": "",
        "paragraphs": [
            "壑源春色起云阿，拂拂轻尘动柘罗。",
            "骑火已惊官焙早，注汤还鬭乳花多。",
            "清风两腋添诗兴，红日三竿战睡魔。",
            "燕颔未能飞食肉，腹中藜苋且摩娑。"
        ],
        "notes": "",
        "id": "87c692b8c8d4567985564a29776d0c45"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "正月十日小园瑞香盛开",
        "preface": "",
        "paragraphs": [
            "天上新春破，奇花照野塘。",
            "灵苞泄兰麝，仙骨傲风霜。",
            "未放攒丹粒，初开散粉囊。",
            "亭亭欹宝槛，戢戢动香房。",
            "庐阜移僧钵，平泉出相堂。",
            "栾枝识嘉种，桐叶认真香。",
            "左紫空西洛，辛夷谩楚湘。",
            "邀宾须醉赏，莫诉引杯长。"
        ],
        "notes": "",
        "id": "c11e594c12d1150ec67be5b8ac491f16"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "子直近日画笔稍进而棋似倒长作诗戏之",
        "preface": "",
        "paragraphs": [
            "沈郎终日掩柴扉，游艺虽多道日肥。",
            "东绢丹青真得髓，文楸黑白要知机。",
            "笔添龙眼防颓壁，阵合鱼丽孰解围。",
            "暇日杖藜须过子，一枰赢取画图归。"
        ],
        "notes": "",
        "id": "def4390050a52e386d94b9070219d0b8"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "比赋棋画诗蒙子直次韵复和",
        "preface": "",
        "paragraphs": [
            "东床高韵画兼棋，不比寻常似瓠肥。",
            "莫向谢安争别墅，自同刘子得天机。",
            "翻成小窟乖三捷，规出神光诧一围。",
            "二事相从真可乐，篮舆访子殆忘归。"
        ],
        "notes": "",
        "id": "a003c076342bc879e2be98ea73512363"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "园中新叠假山",
        "preface": "",
        "paragraphs": [
            "万花争放辟彊园，九仞功成对竹轩。",
            "鼇负崇基凌象纬，虎蹲深径列儿孙。",
            "栏雕结绿笼芳砌，树剪琉璃破绿痕。",
            "水递畦丁飞瀑堕，烟吹童子乱云屯。",
            "日晞绝顶金茎露，雨涨虚坳玉女盆。",
            "只欠五城楼十二，便应人指是昆仑。"
        ],
        "notes": "",
        "id": "1168f4885b205a872dcbe29eec000e18"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "礼部尚书洪公挽歌词  其一",
        "preface": "",
        "paragraphs": [
            "沙场握节仗时髦，说舌纵横小六弢。",
            "委质肯轻从晋鼓，摛文空见泣秦牢。",
            "冷山韵语名如斗，莲泺危言命若毛。",
            "岂料归朝才十稔，白杨声里寿原高。"
        ],
        "notes": "",
        "id": "36dc1da298fbc62dfcf16ebf9667af93"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "礼部尚书洪公挽歌词  其二",
        "preface": "",
        "paragraphs": [
            "守节冰天十五霜，归来飞语又炎方。",
            "正欣射雁还幽窖，旋复飞鸢堕瘴乡。",
            "位不当材仅喉舌，寿难酬德遽膏肓。",
            "八龙共侈荀门庆，虽厄龙蛇殆不亡。"
        ],
        "notes": "",
        "id": "e604ca14bba37856294bf71ee919edb1"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "礼部尚书洪公挽歌词  其三",
        "preface": "",
        "paragraphs": [
            "高材博识服簪绅，玉树瑶林绝点尘。",
            "氏族源流推肉谱，春秋褒贬藉调人。",
            "膝间韵磬传山水，枰上枯棋战楚秦。",
            "妙处不传今已矣，遥瞻遗像泪沾巾。"
        ],
        "notes": "",
        "id": "794962be4aae06341c1ad11b1001117a"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "江阴新阡松柏为大浸所坏累夕见于梦寐",
        "preface": "",
        "paragraphs": [
            "新阡松槚已交柯，狂潦侵凌一尺过。",
            "拟欲移根易嘉本，正须捄土捍层波。",
            "伤心半夜飞蝴蝶，触眼何人是橐驼。",
            "火迫归欤亲在视，定教枯枿再婆娑。"
        ],
        "notes": "",
        "id": "5efc9ca3a70bf375b4dc03e2b483ed51"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "所居二室号书痴禅悦各成一诗 书痴",
        "preface": "",
        "paragraphs": [
            "枕溪曲室巧涵虚，黄卷旁罗恣卷舒。",
            "单族未应惭四姓，寸阴端合竞三余。",
            "麟毛不具羞文虎，狸骨空传尚墨猪。",
            "坐穴藜床逢掖事，那知新有鹤头书。"
        ],
        "notes": "",
        "id": "0f1ddff5b76a8c682e75e457abc6d5de"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "所居二室号书痴禅悦各成一诗 禅悦",
        "preface": "",
        "paragraphs": [
            "多生业果种情田，鹫岭宗风好著鞭。",
            "要使野狐惊铁杖，莫令黄叶认金钱。",
            "传衣虽落慧能后，成佛应居灵运前。",
            "趺坐蒲团成冷淡，比从人役竟谁贤。"
        ],
        "notes": "",
        "id": "fe3ed98e384c23f762ab0534f99d7913"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "闻琵琶方响成二绝  其一",
        "preface": "",
        "paragraphs": [
            "赤乌宝女眩新粧，九酘霞浆肯见觞。",
            "但听琵琶喧啄木，谁知捍拨是龙香。"
        ],
        "notes": "",
        "id": "c0c77f6a7a4bd9b8cf3fbc0073fc105e"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "闻琵琶方响成二绝  其二",
        "preface": "",
        "paragraphs": [
            "十六寒金犀作槌，旧人谩说马仙期。",
            "荷间纵有蕤宾铁，唤取廉郊始得知。"
        ],
        "notes": "",
        "id": "ac7b0c9b6270092c2f3adf31be1986cc"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "己卯岁四月二十七日自湖州赴宜春郡余杭出陆至富阳",
        "preface": "",
        "paragraphs": [
            "发轫出江津，晴熏绿野匀。",
            "泉声漱莎石，岚翠湿衣巾。",
            "天近云冲马，林深鸟唤人。",
            "将身入图画，谁复羡麒麟。"
        ],
        "notes": "",
        "id": "219b77b9dc4ad40c9abc706aa3032773"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "观插秧",
        "preface": "",
        "paragraphs": [
            "秧把束西畦，东畦翠罽齐。",
            "甘心鹤俛啄，不用马行泥。",
            "井井塍千曲，泱泱水半犂。",
            "黄云它日事，欢喜舞龆𫠜。"
        ],
        "notes": "",
        "id": "d1160227d845fc0b13aae8a9ca08bbaf"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "和新城旅店壁间韵",
        "preface": "",
        "paragraphs": [
            "我本臞山泽，冠裳绊此身。",
            "平生只黄卷，晚岁误朱轮。",
            "妓舞山禽怪，驺呼叠颖嗔。",
            "会当还此笏，不愧葛天民。"
        ],
        "notes": "",
        "id": "06ea10608454ab8f2cccfab86056d647"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "新城道中",
        "preface": "",
        "paragraphs": [
            "已去日边远，宜春程尚赊。",
            "呼童秣征马，带月趁啼鸦。",
            "桥断复揭水，路穷还渡沙。",
            "谁能饰厨传，裹饭野人家。"
        ],
        "notes": "",
        "id": "498ef727300193aba264cec2889ae240"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "桐庐牛岭",
        "preface": "",
        "paragraphs": [
            "舆曳入崔嵬，连天雾不开。",
            "惊波掀过雨，细路滑苍苔。",
            "瞰下忧鱼葬，凌高被鸟猜。",
            "垂堂千古戒，底急为名来。"
        ],
        "notes": "",
        "id": "9ec9229296b1e6376dc59f3761a0a4b2"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "入寿昌县界",
        "preface": "",
        "paragraphs": [
            "一蹑寿昌境，山深溪水苍。",
            "编柴作篱落，囊石当桥梁。",
            "野店炊烟接，官涂松吹长。",
            "石田能几棱，底用谷人忙。"
        ],
        "notes": "",
        "id": "386449b88b610d9f2f3263eede56b606"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "寿昌道中壁间有乌石寺诗和其韵",
        "preface": "",
        "paragraphs": [
            "钟情翠𪩘倚崚嶒，付与芒鞋与瘦藤。",
            "君赐一麾方作吏，天融万壑却输僧。",
            "拟将矩矱追廉杜，未许机锋嗣秀能。",
            "投帻它年应未晚，与君曲室话三乘。"
        ],
        "notes": "",
        "id": "5d0ef8cc369d49eb96dd67f5e1bddd29"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "早行二绝  其一",
        "preface": "",
        "paragraphs": [
            "屈指云程路尚赊，脂车秣马閙栖鸦。",
            "梦魂正入无何有，谁著长钩恼睡蛇。"
        ],
        "notes": "",
        "id": "4b29225583c308f5df4c6d1f60a1747f"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "早行二绝  其二",
        "preface": "",
        "paragraphs": [
            "二十五声更漏短，那将残漏费征涂。",
            "铃斋拟欲寻胡蝶，朱墨还应许我无。"
        ],
        "notes": "",
        "id": "1c3d392afcd713ad9afc4f2723ce9072"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "晚泊二绝  其一",
        "preface": "",
        "paragraphs": [
            "晚泊牛羊已下来，清泉为我洗尘埃。",
            "解颜客里无巵酒，壁上寻诗笑几回。"
        ],
        "notes": "",
        "id": "4915a596d8296e16caa4e34518c66eab"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "晚泊二绝  其二",
        "preface": "",
        "paragraphs": [
            "曲突无烟驿吏忙，匆匆弛担旋舂粮。",
            "𬘘如五鼓还应起，早趁南窗一枕凉。"
        ],
        "notes": "",
        "id": "3b0a87e423ddd24bd657e4f200464bd2"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "将至玉山",
        "preface": "",
        "paragraphs": [
            "蓐食转前峰，梅黄细雨中。",
            "涛翻疑鹭翿，泉激认松风。",
            "山合秧畦窄，林深屐路通。",
            "怪来人语别，一置便江东。"
        ],
        "notes": "",
        "id": "e666c0d4a675460bf586a100381ec361"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "过九坡",
        "preface": "",
        "paragraphs": [
            "行尽千山与万山，钟情偏在此烟岚。",
            "海波神阙今饶六，仙女巫峰尚欠三。",
            "雨润蒙条生翠滴，云封叠颖莹脂涵。",
            "却思九坂修梁第，空使斯民命不堪。"
        ],
        "notes": "",
        "id": "90cb157319164aa59596266949351b0f"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "寄睦之",
        "preface": "",
        "paragraphs": [
            "室如悬磬众推贤，蓍草占来命尚邅。",
            "不耐扊扅愁妇室，且歌欵乃上渔船。",
            "杀青聊卒檀溪业，破白难耕好畤田。",
            "外日同归鞯尚暖，依然清梦绕苕川。"
        ],
        "notes": "",
        "id": "229bdbd093dfe4944754362f56cc3c5b"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "赠褚明远",
        "preface": "",
        "paragraphs": [
            "今岁难衣食，知闻莫若君。",
            "衣裳颠紫凤，陇亩槁黄云。",
            "主馈妇求去，承家子出分。",
            "清才岂长窭，奇相有龟文。"
        ],
        "notes": "",
        "id": "b3ad352ea33e45e413a6d7900bb0656b"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "四绝赠马浩然法师 木公",
        "preface": "",
        "paragraphs": [
            "餐霞吸瀣炯方瞳，时著青裙拜木公。",
            "玉女投壶天为笑，却来绣岭伴仙翁。"
        ],
        "notes": "",
        "id": "3a1d3b9e2ddd496c18478e5f099b6877"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "四绝赠马浩然法师 魏伯阳",
        "preface": "",
        "paragraphs": [
            "丹成谁羡伯阳仙，白犬腾空恐浪传。",
            "未似尊师得丹诀，火毬吞吐葛山前。"
        ],
        "notes": "",
        "id": "aaeb2b297a2127a528eb4345d9772a4e"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "四绝赠马浩然法师 张道陵",
        "preface": "",
        "paragraphs": [
            "灵桃入手亦艰勤，正一门中仅策勋。",
            "未说赵升王长在，鹄鸣衣钵已输君。"
        ],
        "notes": "",
        "id": "66d1b55f596d5fd02b199b38b244d164"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "四绝赠马浩然法师 李筌吴真君",
        "preface": "",
        "paragraphs": [
            "旧得阴符虎口岩，素书漆轴玉函缄。",
            "君方濡笔书灵篆，已有飞来青鸟衔。"
        ],
        "notes": "",
        "id": "11bb9e87e981704fac3c1542b206a328"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "子直画屏求题诗 裴休乞食歌姬院",
        "preface": "",
        "paragraphs": [
            "一从黄蘗逗真机，瞥地回光更不疑。",
            "著脚洞房犹乞食，那知罗刹是歌姬。"
        ],
        "notes": "",
        "id": "1ace5d27d119357e8e6d2dce053a5043"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "子直画屏求题诗 杜牧之水嬉",
        "preface": "",
        "paragraphs": [
            "翚飞华屋浸涟漪，曼衍鱼龙看水嬉。",
            "自是翻阶恋红药，哦诗莫恨十年迟。"
        ],
        "notes": "",
        "id": "f6c1279d9900abcec9c05cd9f2e5b7d8"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "子直画屏求题诗 谢安东山",
        "preface": "",
        "paragraphs": [
            "人间钟鼎与山林，出处由来异此心。",
            "既是东山成雅趣，底须捉鼻更微吟。"
        ],
        "notes": "",
        "id": "9f715593ffb3acf5b6b6656213df529c"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "子直画屏求题诗 张禹受经",
        "preface": "",
        "paragraphs": [
            "谈经难并绮罗边，先圣微言可浪传。",
            "四海儒生知败绩，后堂何怯一彭宣。"
        ],
        "notes": "",
        "id": "19c4e9c4ce0613903ff6db3e0862567c"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "罢职还家汉卿叔赐诗和韵",
        "preface": "",
        "paragraphs": [
            "爝火畴能补大明，谩陪朝请趁晨兴。",
            "虽叨荷橐簪缨旧，颇愧铨衡水镜澄。",
            "夜帐归来惊怨鹤，晓窗穴处纵痴蝇。",
            "自知浮食辜君赐，却拟扶犁换斗升。"
        ],
        "notes": "",
        "id": "9fcf0c9587171e0b1b9a6679875cbd53"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "致政宣义王公挽歌辞",
        "preface": "",
        "paragraphs": [
            "平生志趣漫无求，蠖屈乡关七十秋。",
            "不把楞伽堆案上，每将周易置床头。",
            "天庭纶告荣初命，子舍安车互两州。",
            "云水俄惊遗宝剑，幽扉欲启涕横流。"
        ],
        "notes": "",
        "id": "95e826f3cc9f4c25b992f8db02bdf546"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "赠施尧年老人  其一",
        "preface": "",
        "paragraphs": [
            "何须石室秘仙书，家有云英尚药炉。",
            "奕世大年缘底事，知君华胄出肩吾。"
        ],
        "notes": "",
        "id": "314ccafb4e86fdd68600672f33101dd3"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "赠施尧年老人  其二",
        "preface": "",
        "paragraphs": [
            "从今九夏即期颐，小楷犹搜贺雨诗。",
            "未得雨时曾过我，见君忧色上庞眉。"
        ],
        "notes": "",
        "id": "4a959881dab924aa32488553f8e68cde"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "赠施尧年老人  其三",
        "preface": "",
        "paragraphs": [
            "谒叟搘筇步后吴，茅簷枳落水平铺。",
            "大儿侍侧霜飘领，犹著荆衣学弄乌。"
        ],
        "notes": "",
        "id": "53878a880ede62cab584c8788e1baea3"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "题曲屏牡丹桃花  其一",
        "preface": "",
        "paragraphs": [
            "不与春风别有因，香苞长好四时新。",
            "曲屏忽见西明种，疑有蓝关竖箔人。"
        ],
        "notes": "",
        "id": "cd48c05bae80eb8e4acd8bf59ac62449"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "题曲屏牡丹桃花  其二",
        "preface": "",
        "paragraphs": [
            "一枝浓艳欲烧空，谁畏门前人姓封。",
            "岂有落英飘曲槛，与儿洗面作华容。"
        ],
        "notes": "",
        "id": "cd4bf137ac3d34f837ccc585e9ae8890"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "蒙恩除吏部侍郎子姪以诗相庆",
        "preface": "",
        "paragraphs": [
            "鸡窗不梦笔头花，分合扶犂霅水涯。",
            "禁掖俄膺九芝检，仙逵许从五香车。",
            "厚陵戎部尊荷橐，徽庙司成踵棣华。",
            "无似鹈梁讥不称，且欣绂冕粗承家。"
        ],
        "notes": "",
        "id": "70556eb495c30308002bc179c4e435c2"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "蒙才孺伯惠诗颇及参问",
        "preface": "",
        "paragraphs": [
            "鹤氅蒲团养粹和，冥心十地六波罗。",
            "宦情微似庵摩勒，佛行高于窣堵波。",
            "海里泥牛端解笑，庵前石镜不须磨。",
            "拟询一句合头语，只恐新罗鹞子过。"
        ],
        "notes": "",
        "id": "ba201773705906ef8a7e03500c3af8ad"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "丐祠将离云间崔申之以诗为别次韵",
        "preface": "",
        "paragraphs": [
            "荆兰戏彩关情切，朱墨为官与愿违。",
            "夜鹤帐空周子去，秋鲈风动季鹰归。",
            "忍看妙句金声振，行阻清谈木屑飞。",
            "引领吴兴何许是，碧云深处暮山微。"
        ],
        "notes": "",
        "id": "8aae387664de8046da3d5a5e80d628b7"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "崔申之以诗为别苏明父郭逢叔各有和章谨复用韵二首  其一",
        "preface": "",
        "paragraphs": [
            "露章沥血上彤墀，蝼蚁虽微愿弗违。",
            "韫迹正惭高士传，离群却恐小人归。",
            "身同玄豹雾中隠，目送孤鸿天际飞。",
            "丹灶素书今好在，临风忆子话精微。"
        ],
        "notes": "",
        "id": "d8f9469c46e9fc42c585d34d064648a5"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "崔申之以诗为别苏明父郭逢叔各有和章谨复用韵二首  其二",
        "preface": "",
        "paragraphs": [
            "见远亭边送落晖，菁山挽我作睽违。",
            "连年走俗为贫仕，一日投闲恐富归。",
            "谷水为官轻似纸，苕溪转櫂疾于飞。",
            "羽觞捧剑无人问，怅望如今束广微。"
        ],
        "notes": "",
        "id": "f5d304d179c54a09d36e04ff4d818636"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "次韵施予善谢茶",
        "preface": "",
        "paragraphs": [
            "缃奁香叶裹新英，分与骚人取次烹。",
            "碗里定疑甘露荐，腋边应觉午风生。",
            "色方蒙岭虽微胜，品带沙溪未苦精。",
            "客好窗晴聊小试，跳珠急雨看泉清。"
        ],
        "notes": "",
        "id": "a38fc88a8c90db3d5e06edee68ee2ea3"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "具上人以诗相别复和之",
        "preface": "",
        "paragraphs": [
            "钵囊已解何山夏，千顷堂前又饱参。",
            "仙里未须求七七，禅中聊共说三三。",
            "远师今日宜同社，弥勒它年可共龛。",
            "不见生公讲经处，至今花雨落毵毵。"
        ],
        "notes": "",
        "id": "4ee2e4c80983409ba94114a7656bd83a"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "朱丞相赴宣州四十韵",
        "preface": "",
        "paragraphs": [
            "天佑于皇宋，时生柱石贤。",
            "余光承祖祢，秀气禀山川。",
            "应物心如水，临机直似弦。",
            "孔书穷竹简，羲易玩韦编。",
            "记问诸儒竦，声华六合传。",
            "虎闱书考异，蟾窟姓名先。",
            "文卷惊严助，经师拜郑虔。",
            "刊雠饱黄卷，迁擢冠青钱。",
            "稠叠膺神恉，澄清出使旜。",
            "陪都佐留钥，东道握兵权。",
            "惨淡胡尘暗，低回汉节坚。",
            "肃陈鹅鹳列，坐困犬羊膻。",
            "潜拔淮阴帜，争加祖逖鞭。",
            "力遮江国路，坐沮朔陲烟。",
            "气槩青云上，忠诚紫盖边。",
            "龙飞逢履位，蛇辅喜差肩。",
            "遭际风云会，寅缘雨露偏。",
            "紫荷跻法从，碧落耀卿联。",
            "揆事符中扆，论文动细毡。",
            "北扉邻浴殿，夜直履花砖。",
            "将略惊颇牧，纶言粲许燕。",
            "覆袍分蜀锦，归烛烂金莲。",
            "左辖精搜选，中原付斡旋。",
            "凤池邦本正，虎帐国威全。",
            "七校兵屯壮，三吴节制专。",
            "金瓯升揆席，玉铉焕台躔。",
            "治欲追三五，时方会半千。",
            "虱臣惊内变，象阙倏妖缠。",
            "智洗虞渊日，忠扶杞国天。",
            "朝廷终不改，宗社复安然。",
            "宰路连三入，官荣笑九迁。",
            "和戎频魏绛，遣使屡张骞。",
            "功纪旗常外，忠居令甲前。",
            "两仪归燮理，万化入陶甄。",
            "少戆卑周勃，伤苛小薛宣。",
            "暂迷商野梦，来泛霅溪船。",
            "偃息聊三辅，蕃宣表十连。",
            "敬亭青嶻嶻，泾水碧涟涟。",
            "衮绣看于迈，锋车𥩟式遄。",
            "黄麻重拜相，又见中兴年。"
        ],
        "notes": "",
        "id": "b646a17ee62c7c7fd4765efb522b059a"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "不寐",
        "preface": "",
        "paragraphs": [
            "年来百念如灰冷，何物关心搅睡眠。",
            "奠枕不容安丙夜，乘轺端复类丁年。",
            "曲中谁辨齁齁趣，梦里难成栩栩然。",
            "只恐睡蛇钩已尽，髦蛮难到曲屏边。"
        ],
        "notes": "",
        "id": "0ccd5c2a909c6d129d150ae15985279f"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "闻我师大捷虏骑宵遁上时宰五十韵",
        "preface": "",
        "paragraphs": [
            "憬彼金微虏，游魂擅一隅。",
            "筋驽殂老革，乳臭立遗雏。",
            "毒螫钟蛇豕，虔刘肆猰䝙。",
            "请和包谲诈，归地反膏腴。",
            "尚尔载书湿，俄然信誓渝。",
            "不庭时寇境，匪茹自干诛。",
            "作噩新年换，青阳窒月逾。",
            "违天辄非觊，扫国敢长驱。",
            "崛强提凶器，飞扬起逆徒。",
            "酋渠连渤海，部曲杂单于。",
            "区脱宵成寨，兜牟晓援桴。",
            "刺船窥采石，擐甲逼濡须。",
            "烽火来何急，囊书报不虞。",
            "山河依睿主，社稷倚真儒。",
            "自昔经纶手，惟公器业殊。",
            "保江卑谢傅，图霸小夷吾。",
            "端揆开黄合，中权正紫枢。",
            "邦基资翊戴，贤路辟崎岖。",
            "傅说推良弼，周公孙硕肤。",
            "时危材愈见，位重德相符。",
            "勇决扳裴度，迟回鄙蔡谟。",
            "艰难初议在，慷慨赤心输。",
            "饷道通流马，疲兵斥滥竽。",
            "机能乘眇忽，谋不失锱铢。",
            "李郭遵成算，韩彭听指呼。",
            "骁师驰建邺，突骑出皇都。",
            "疾视冠冲发，先登胆满躯。",
            "貔貅人贾勇，鹅鹳阵标图。",
            "象弭弯繁弱，霜锋运属镂。",
            "舍生如弃唾，歼敌甚摧枯。",
            "感忽惊飞将，神明服大巫。",
            "羊肠开道路，熊耳积头颅。",
            "川绛居巢血，原膏下谷俘。",
            "据鞍来马援，烧舰得周瑜。",
            "淝水奔余烬，乌江复旧郛。",
            "采薇因遣戍，破竹遂来铺。",
            "折箠宁劳汉，觭轮不反胡。",
            "恺歌旋魏阙，京观筑淮区。",
            "妖祲西消楚，祥星东照吴。",
            "百蛮应震慑，十载谩含糊。",
            "公昔居中宪，纯诚著托孤。",
            "神扶脱沙漠，帝赉陟台衢。",
            "国势今安堵，民编靖复盂。",
            "百嘉同寿域，一气转洪炉。",
            "行赏颁金印，禋宗荐玉瑚。",
            "鼎彝刊阀阅，简策记规模。",
            "国栋从今定，边尘自此无。",
            "雷霆先慴服，雨露继涵濡。",
            "北极群星拱，明堂一柱扶。",
            "家家鬻钗钏，贺酒约同𣂏。"
        ],
        "notes": "",
        "id": "c3b8a7662e327197945d208c9db02288"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "张千里以诗送邰姪铨试用其韵",
        "preface": "",
        "paragraphs": [
            "明堂一柱已扶颠，下诏犹求梠与椽。",
            "言并玉巵宜阁笔，鉴同金镜正持铨。",
            "骊珠鱼目难齐价，嫫母西施孰是妍。",
            "勉矣一鸣惊众彦，莫将栀蜡误长鞭。"
        ],
        "notes": "",
        "id": "7f3c07ad70e1d71b4c306107d3578c65"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "旅次二首  其一",
        "preface": "",
        "paragraphs": [
            "山行确荦趁云程，食寝无多但有名。",
            "作梦方成鸡唤起，加餐未竟马催行。",
            "鼓风飞壒浑无际，敲日吹炎似有声。",
            "埃息火流知不晚，依然六幕自澄清。"
        ],
        "notes": "",
        "id": "dcb761c8d852f74ac7a8e0e46a81c288"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "旅次二首  其二",
        "preface": "",
        "paragraphs": [
            "视印宜春一月过，宁知平地起风波。",
            "未成黔突真如传，俄复脂车去似梭。",
            "虽快征君还北牖，却思太守类南柯。",
            "流行坎止何须问，似觉闲中所得多。"
        ],
        "notes": "",
        "id": "c2f749f869e38c503de1b3a5abcf8c06"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "为章道祖作颇及葛藤 缀景亭",
        "preface": "",
        "paragraphs": [
            "烟溪云𪩘映朱扉，声色丛中入定时。",
            "十万丈夫森铁甲，三千宫女醉瑶池。",
            "累累珠帐露滋颗，点点金衣霜著枝。",
            "心境消融无一物，景从何得缀为谁。"
        ],
        "notes": "",
        "id": "33faa85f678f22d6bb9efb61c20e51d2"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "为章道祖作颇及葛藤 踊山合",
        "preface": "",
        "paragraphs": [
            "横空复合面嵯峩，影堕前溪瑟瑟波。",
            "九坂端疑筑梁第，二山应恐负夸娥。",
            "凌云北固俗尘远，采菊东篱真意多。",
            "会取祖师端的意，此间万象正森罗。"
        ],
        "notes": "",
        "id": "7ac1bcd3938cd19e342fcab69d2be654"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "为章道祖作颇及葛藤 沧浪亭",
        "preface": "",
        "paragraphs": [
            "沧浪亭下水连溪，影倒虚簷凤翅齐。",
            "白小牵风动晨镜，碧圆著雨响秋鼙。",
            "鱼舟点点依苹渚，雁齿依依跨柳堤。",
            "旧日沧浪元不变，何妨居士为全提。"
        ],
        "notes": "",
        "id": "627680bcdba59645fe480bba2a566165"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "为章道祖作颇及葛藤 华藏庵",
        "preface": "",
        "paragraphs": [
            "鲜健庞翁今罢参，柱杖挂壁云迷庵。",
            "开花聊幻仙七七，逗机更说禅三三。",
            "未办浮丘招挹袖，且邀弥勒与同龛。",
            "庵中认得华严界，何用宗风谈北南。"
        ],
        "notes": "",
        "id": "838660302772d59ecadb9a51394e9ff1"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "为章道祖作颇及葛藤 锦薰合",
        "preface": "",
        "paragraphs": [
            "窈窕轩窗小合深，种花卜得半晴阴。",
            "眼根忽堕锦绣谷，鼻观如游薝卜林。",
            "莫问花枝有开落，须知法性勿来今。",
            "色香尘里回光照，只这凡心是佛心。"
        ],
        "notes": "",
        "id": "3a738f2c3ed4fdd6a49e4ef22ecc6ccd"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "洪庆善郎中挽诗四首  其一",
        "preface": "",
        "paragraphs": [
            "登名蟾窟值休辰，中外掀腾宠数频。",
            "锦帐握兰荣帝所，绣衣持斧耀江滨。",
            "两州民社施张在，四水门墙卜筑新。",
            "岂料生还杳无日，冢边唯卧石麒麟。"
        ],
        "notes": "",
        "id": "cd934e703139c516196ffc6b2073bc78"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "洪庆善郎中挽诗四首  其二",
        "preface": "",
        "paragraphs": [
            "笔下翻翻注九河，腹中空洞五车多。",
            "麟经旨妙传洙泗，骚学词明慰汨罗。",
            "六度有为超梵业，一心无累证禅那。",
            "龙蛇岁恶贤人逝，心折风前薤露歌。"
        ],
        "notes": "",
        "id": "587232e06907e2340fade2f40c887d51"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "洪庆善郎中挽诗四首  其三",
        "preface": "",
        "paragraphs": [
            "平生气槩凛冰霜，圣读潜心德愈光。",
            "赏善每能频击节，避人宁复解移床。",
            "第知中垒序论语，谁测诗仙流夜郎。",
            "有道固应黄发寿，何期竟不验长桑。"
        ],
        "notes": "",
        "id": "8dcc78677a41ec6270e63749c147b912"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "洪庆善郎中挽诗四首  其四",
        "preface": "",
        "paragraphs": [
            "阉茂之年拜伏犀，鸡豚同社记金溪。",
            "情深缟纻论交契，义切蓬麻荷品题。",
            "花底醉春同挈榼，云中历妙共扶藜。",
            "岂知生死今殊路，抆泪佳城意惨凄。"
        ],
        "notes": "",
        "id": "5e81718227fe8c2d874c2b8f88c0fa0f"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "响应山",
        "preface": "",
        "paragraphs": [
            "一派寒滩度白云，几重危磴远红尘。",
            "奇礓烟合松筠古，绀殿香浮栋宇新。",
            "玉响碧潭鸣地籁，瀑垂苍岭挂天绅。",
            "潜虬未用升云去，乞取晴天畀散人。"
        ],
        "notes": "",
        "id": "08abf863ea3ecad54108f83e9ea8290c"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "朝隠病疟作谴疟鬼文而差示佳句次韵",
        "preface": "",
        "paragraphs": [
            "浃旬移病卧荒村，冰炭交攻水帝魂。",
            "句咏髑髅诗老在，舌飞霹雳诅师存。",
            "徙居何事四方馆，谴鬼宜归白石门。",
            "壮士高人今药喜，鲜粧隙地不须论。"
        ],
        "notes": "",
        "id": "5af87e5fba643cc3ab464d37baf0f827"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "金灯花",
        "preface": "",
        "paragraphs": [
            "小圃金灯满意芳，苞舒绛彩照煌煌。",
            "珠玑小滴今朝雨，缟纻难禁昨夜霜。",
            "拂秉麟须蛾欲避，枝衔螭口蜡犹香。",
            "列钱都是银缸影，莫遣狂风出土囊。"
        ],
        "notes": "",
        "id": "e8c327609614d855b1704165b47ba4f5"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "建国刘夫人挽歌词  其一",
        "preface": "",
        "paragraphs": [
            "娈彼闺房秀，鱼轩侈大家。",
            "鸠巢奠苹藻，翟茀绚笄珈。",
            "觉海聊依筏，言筌谢算沙。",
            "平生功用在，无疾问毗耶。"
        ],
        "notes": "",
        "id": "bff0b9d2a15ee914d4f1e9713d2c65a8"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "建国刘夫人挽歌词  其二",
        "preface": "",
        "paragraphs": [
            "四德推贤范，流芳在管彤。",
            "植兰门户秀，嚼蜡世缘空。",
            "荷橐夫官重，萱堂母道崇。",
            "相孙仍相妇，寂漠閟幽宫。"
        ],
        "notes": "",
        "id": "4d9ff9862d596b423fd95f43699940d2"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "筑室以乏金小辍",
        "preface": "",
        "paragraphs": [
            "萍踪留异县，小隠卜清苕。",
            "囊罄欲质史，官卑难贳貂。",
            "挥斤停匠手，伐木断江潮。",
            "未有王司马，携钱过野桥。"
        ],
        "notes": "",
        "id": "074e87f08baa93d708a592da8c23082b"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "春日移舟章园  其一",
        "preface": "",
        "paragraphs": [
            "冰壶彻骨无纤尘，新来结屋苕溪滨。",
            "倾银注瓦叟泥饮，披锦裂绣天行春。",
            "沙平印篆鸟浴羽，浪暖破绡鱼跃鳞。",
            "一丘一壑志愿毕，肯待人招祁孔宾。"
        ],
        "notes": "",
        "id": "95f881f5bc9271231b728a83e572b776"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "春日移舟章园  其二",
        "preface": "",
        "paragraphs": [
            "腰悬六印不用求，胜处引人著沧洲。",
            "波平草软鸥鸟下，花明柳暗池亭幽。",
            "两园牛鸣一舟了，三春驷隙千觞酬。",
            "肯将仆射易此乐，瀚海飞狐云正愁。"
        ],
        "notes": "",
        "id": "85561a6f5e47ef95899aa7ce2596c586"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "大雄寺陈朝桧",
        "preface": "",
        "paragraphs": [
            "老桧盘拏古殿春，空庭坐阅几朝曛。",
            "根株横裂可寻蚁，枝叶倒垂犹拂云。",
            "求福端同木居士，出灵那效柳将军。",
            "黄奴已毙韩擒虎，独有兹材贷斧斤。"
        ],
        "notes": "",
        "id": "b675b96dab9df9f0fb13d9c779825dc4"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "喜闲",
        "preface": "",
        "paragraphs": [
            "白苹花发兮水晶宫，舍此地兮余将曷从。",
            "斧斤丁丁兮为余之栖，药作房兮梁则辛夷。",
            "朝迎山云兮，莫送云归。",
            "伏腊粗给兮，朝市奚为。",
            "姜畦兮芋畴，瓜㼌蔓长兮女桑始柔。",
            "高田兮壤沃，麦芒如篲兮黍如粟。",
            "下田兮若按，𫁂䅉衡从兮碧泉。",
            "乳水不淫兮旱火不光，神之德兮畴敢忘。",
            "拜金铺兮奠椒浆，赛鼓坎坎兮锦伞悠飏。",
            "倾银兮注瓦，玄鲫霜芹兮父老同社。",
            "鸟劝饮兮风为启关，宇宙之间兮谁如我闲。",
            "热官虽好兮宁守菟裘，彼有危机兮余差无忧。",
            "鹰彩𫄬兮金作镮，搏狐兔兮供吾之餐。",
            "马玉勒兮锦作障，檀溪深兮跃必五丈。",
            "为人吠兮乃可以佩人之𰾄，为人鸣兮乃可以食人之粟。",
            "所贵兮寂寂而矫矫，所鄙兮赫赫而碌碌。",
            "吾宁为鸿兮取食于江湖，吾宁为龟兮曳尾于泥涂。"
        ],
        "notes": "",
        "id": "f2e14e38466441c9243994c2dc673f5f"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "云仙",
        "preface": "",
        "paragraphs": [
            "木叶萧萧兮雨冥冥，山鬼呼风兮猨夜鸣。",
            "巫假神兮惊愚，髡假巫兮乞灵。",
            "云仙来兮瑶席启，坎坎击鼓兮拜寒水。",
            "云仙去兮闪倏不闻，锦伞摇兮望莫云。",
            "纷姣服兮走朝与暮，焄蒿淫昏兮使君怒。",
            "青螭白虬兮不须款帝居，请发镞兮何必天弧。",
            "沉主兮焚屋，正人伸气兮淫神夜哭。",
            "妖止兮俗醇，请倾百川兮寿使君。",
            "鼻亭兮不记营道，苏侯兮已屏尧庙。",
            "愤王去兮响莫出，狄梁公兮方草檄。"
        ],
        "notes": "",
        "id": "7240f5d0ff21a86232b2379811afff9a"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "九效 天运",
        "preface": "",
        "paragraphs": [
            "阴阳寒暑兮运无积，天之成岁兮顾岂一日。",
            "羲和敲日兮声作玻璃，桂魄迎宵兮忽挂之。",
            "流沙兮扬土，簷涔涔兮又夜雨。",
            "严霜苦寒兮万木不花，叶底兮俄茁其芽。",
            "星鸟星火兮四时有令，惨舒阊阖兮斟酌斗柄。",
            "三百六旬兮岁功始成，细人蠢蠢兮又岂知夫天运。"
        ],
        "notes": "",
        "id": "61d3d9414f159533386912623b2173ba"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "九效 慈宁",
        "preface": "",
        "paragraphs": [
            "天龙兮负图，地龟兮负书。",
            "后皇兮纯孝格天，台衮兮秘画无前。",
            "薜荔兮出之水中，芙蓉兮搴之木末。",
            "碧玉上兮烟霄远，彤霞烂兮秋水阔。",
            "重翟兮顺动，长御兮启引。",
            "交鼓兮緪瑟，箫钟兮瑶簨。",
            "御玉衣兮珠步摇，赭黄奉觞兮臣妾入朝。",
            "建中天子兮百伪纷错，我宋中兴兮天返长乐。",
            "四海为养兮子职供，千秋万岁兮慈宁宫。"
        ],
        "notes": "",
        "id": "5e8f404a5013fc9b3d63bd281cfd5be8"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "九效 永固",
        "preface": "",
        "paragraphs": [
            "珠丘峨峨兮苍梧远，弓剑杳隔兮九土魂断。",
            "边声起兮春草深，木铎无声兮岁月换。",
            "上天悔祸兮诱天骄，黄肠素绋兮归路迢迢。",
            "抚榇循题兮愁雾重，江河倾泪兮雷霆声恸。",
            "行妥灵兮金粟堆，白杨萧萧兮风送哀。",
            "匰主兮肖貌，穆将愉兮清庙。",
            "对越兮在天，永蒸尝兮千万年。"
        ],
        "notes": "",
        "id": "908cc2e5135fd0361b445459be598e7e"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "九效 强弱",
        "preface": "",
        "paragraphs": [
            "坚木兮不可为圈，炼铁兮不可为钩。",
            "圈不成兮何箕之得，钩不成兮何鱼之求。",
            "委吴以筦籥兮复越，事狄以皮币兮兴周。",
            "故曰拯乱兮不如图治，锐进兮不如观势。",
            "以弱为强兮以予为取，边廷无犬吠兮息旗与鼓。"
        ],
        "notes": "",
        "id": "3cc760b553d5c1c062b47534120a3706"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "九效 医国",
        "preface": "",
        "paragraphs": [
            "破纽绝络兮民不支，不了兰藏兮举世无医。",
            "病在腠兮废汤熨，未至血脉兮乃施针石。",
            "布指于位兮息至不知，阴阳倒置兮寒凉逆施。",
            "内实兮饵之桂附，中干兮反投消以蠹。",
            "天生卢扁兮授术上池，跻民寿兮至期颐。"
        ],
        "notes": "",
        "id": "e0c7e7ab34a94adc26874f840a400c05"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "九效 君臣",
        "preface": "",
        "paragraphs": [
            "虎啸兮风生，龙举兮云从。",
            "弹角兮应角，鼓宫兮应宫。",
            "有熊兮重华，风后兮皋繇。",
            "世卓兮眇眇，矩矱兮可寻。",
            "申椒兮杜蘅，揭车兮留夷。",
            "捋芽兮撷条，芳菲菲兮满堂。",
            "梓人兮善工，赤箓兮重昌。"
        ],
        "notes": "",
        "id": "fddc84392854c9550fb0d3be96552df1"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "九效 奸萌",
        "preface": "",
        "paragraphs": [
            "苗芃芃兮防莠，桂鬰鬰兮防蠹。",
            "欲苗实兮桂荣，必莠除兮蠹去。",
            "吾有少陵之镵兮莠必耨，吾有尉佗之器兮蠹将奚逃。",
            "发嘉颖兮昆仑，缭樛枝兮招摇。",
            "粒米狼戾兮乐复乐，长涂炎日兮又庇之以垂天之幄。"
        ],
        "notes": "",
        "id": "8589cc1dc03bdbf50945d227a932c50c"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "九效 自修",
        "preface": "",
        "paragraphs": [
            "岁曶曶其欲颓兮，久栖身于幽仄。",
            "虑修名之不立兮，聊广遂于前画。",
            "搴玉英以自修兮，结荣茝以佩之。",
            "服芰制而荷衣兮，又饰之以江蓠。",
            "望阆风之板桐兮，弱水弥以见隔。",
            "造旬始而觐清都兮，求仙梯而未得。",
            "沐咸池兮，晞发阳阿。",
            "凿井耕田兮，姑击壤以歌。"
        ],
        "notes": "",
        "id": "ae117e2f3c3a54833ae18e37ecdecf09"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "九效 鸣穷",
        "preface": "",
        "paragraphs": [
            "吾有车兮山之阿，吾有舟兮江之沚。",
            "任重兮致远，欲行兮谁止。",
            "车欲行兮山路槎牙，舟欲行兮底著平沙。",
            "吾不能移王屋之山兮，通褒斜之阪。",
            "此舟车兮，孰推孰挽。",
            "将狶膏棘轴而强挽兮，畏颡泚兮力疲。",
            "将编蒲结草而强挽兮，惮褰裳而汩其泥。",
            "欲行石兮乘流，吾当求之梓人之与阳侯。"
        ],
        "notes": "",
        "id": "9fc6d7a66f3a17279532d8f60c0db850"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "横山堂三章  其一",
        "preface": "",
        "paragraphs": [
            "阳羡之山兮领地灵，鸿洞欻吸兮九叠为屏。",
            "青萝层层兮深岩绝壁，一鸟不鸣兮山更寂。",
            "横山老人兮蝉蜕埃尘，倚石梁兮手揽白云。",
            "眼中万仞兮，胸中万顷。",
            "泰华山林兮，秋毫钟鼎。",
            "东山妓女兮，北山猿鹤。",
            "西山拄笏兮，亦复奚乐。",
            "节彼南山兮山岩岩，突鲸额兮霄堮间。",
            "民具瞻兮倾百川以为寿，鸿毋遵陆兮公归锦绣。"
        ],
        "notes": "",
        "id": "fcc8b9c0629d959b411d703da555372b"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "横山堂三章  其二",
        "preface": "",
        "paragraphs": [
            "阳羡之水兮湍流喧豗，砅崖转石兮万壑殷雷。",
            "濑浅浅兮忽如泻，畦碧绣兮溪罨画。",
            "横山老人兮乐天无忧，聊临睨兮夷犹。",
            "擥芳茝兮大薄，搴杜若兮汀洲。",
            "摹写兮宝唾传，悲壮兮又双琐。",
            "沐发兮何必咸池，濯吾缨兮水之湄。",
            "乘月兮何必牛渚，系吾舟兮水之浦。",
            "吾之舟兮万斛有余，凌阳侯兮狎灵胥。",
            "百尺揭兮帆席举，撇旋捎𣸣兮无险阻。",
            "傅说骑箕兮不可攀，留此舟兮横山。"
        ],
        "notes": "",
        "id": "a449fd63be0b7aa5a26e03cb4d41908e"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "横山堂三章  其三",
        "preface": "",
        "paragraphs": [
            "阳羡之居兮宅淼茫，辛夷闺兮薜荔墙。",
            "建芳馨兮庑门，烂昭昭兮未央。",
            "横山老人兮独处廓，十七地兮三一屋。",
            "龙驰兮冲天，花鸟水竹兮聊尔平泉。",
            "公有豫章楩楠兮耸万仞，公有瑊玏玄厉兮磨而不磷。",
            "栋梁兮媞媞，柱之石兮不倾以支。",
            "此栋此石兮非斤非斧，盍以帡幪兮寰宇。"
        ],
        "notes": "",
        "id": "cf687c9854617386865f0d3b7c3c5466"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "赠友人莫之用",
        "preface": "",
        "paragraphs": [
            "抱犬高眠已云足，更得牛衣有余燠。",
            "起来败絮拥悬鹑，谁羡龙髯织冰縠。",
            "踏翻菜园底用羊，从他春雷吼枯肠。",
            "击钟烹鼎莫渠爱，小芼自许猴葵香。",
            "半世饥寒孔移带，鼠米占来身渐泰。",
            "吉云神马日匝三，樗蒱肯作猪奴态。",
            "虎头食肉何足夸，阴德由来报宜奢。",
            "丹灶功成无跃兔，玉函方秘缘青蛇。"
        ],
        "notes": "",
        "id": "eb8722ef7861039496cf36132e0912fa"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "咏春申君二首  其一",
        "preface": "",
        "paragraphs": [
            "朱英在楚强黄歇，黄歇如何弱李园。",
            "一旦棘门奇祸作，自诒伊戚向谁论。"
        ],
        "notes": "",
        "id": "10b59947d2a330ae5d2bac97ba5deebb"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "咏春申君二首  其二",
        "preface": "",
        "paragraphs": [
            "先秦岂谓嬴为吕，东晋那知马作牛。",
            "不悟春申亦如许，敢凭宫掖妻邪谋。"
        ],
        "notes": "",
        "id": "7fa32cb34f7ffa09baf51a48ae089176"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "二老堂",
        "preface": "",
        "paragraphs": [
            "去家才隔水一股，二老堂成三百弓。",
            "鸰原暮下沙水暖，雁行夜落霜天空。",
            "竹根酌酒不妨醉，花萼斵诗如许工。",
            "坐久与关笻竹杖，出门人指两仙翁。"
        ],
        "notes": "",
        "id": "5a348b5ec99b887ecdb83eb6e68bb9b0"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "余居吴兴泛金溪上暇日率同志拏小舟载鱼鼈虾蟹命五比丘诵宝胜佛名若十二因缘法作梵呗舍之溪中坐间有请作诗以纪一时事者余辄为书云",
        "preface": "",
        "paragraphs": [
            "渔师竟日渔，水族作斤卖。",
            "小捐使鬼兄，大载获鳞介。",
            "鲲鲸未易罗，所得亦殊态。",
            "青蛙尽公私，朱鲔兼小大。",
            "霜鲈尚贯针，土负或黏块。",
            "轮囷积文螺，郭索走苍蟹。",
            "湿沫相煦濡，自分煮姜芥。",
            "岂知恻隠人，规作江湖贷。",
            "因呼小青翰，放留舞澎湃。",
            "趺坐延黑衣，号佛指清濑。",
            "经翻流水篇，梵起鱼山呗。",
            "倾盆带寒藻，圉圉看于迈。",
            "惊疑或依蒲，喜跃或生喝。",
            "快若鹰辞鞲，欢如囚破械。",
            "定非校人池，恐是余不派。",
            "愿汝藉佛力，永脱钩网债。",
            "口腹聊尔耳，香饵莫渠爱。"
        ],
        "notes": "",
        "id": "cd585b1b108bbf587248e25b8bd65b88"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "喜子邲登第",
        "preface": "",
        "paragraphs": [
            "吾家五世十三人，竞撷丹枝撼月轮。",
            "庆历贤科开后裔，隆兴儒业继前尘。",
            "泥金帖报家庭喜，烧尾筵张帝里春。",
            "从此传芳应未艾，桂香应已袭天伦。"
        ],
        "notes": "",
        "id": "74a8c99b20cc8cb7e491b5957e3ea4fb"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "喜姪郯登第",
        "preface": "",
        "paragraphs": [
            "飞铃走帜到金溪，喜子文闱预品题。",
            "名字巍峩光蕊榜，词章斐亹动文奎。",
            "阶梯已合婴儿梦，星斗先分天老题。",
            "后日胪传当第一，天伦科甲尚为低。"
        ],
        "notes": "",
        "id": "dd077b96cf5f00bb1e3c65375ff665f7"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "瓢饮亭",
        "preface": "",
        "paragraphs": [
            "我不学许由隠烟雾，得瓢不饮惟挂树。",
            "又不学德义居虎丘，带瓢入市多骑牛。",
            "分无玉瓯囊古锦，病渴文园只瓢饮。",
            "下瞰金溪新结亭，未须引吸如长鲸。",
            "但愿金溪化为酒，岁岁持瓢醉花柳。"
        ],
        "notes": "",
        "id": "5e9e1a93577cc19e380b56a5d2ce6dd0"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "送舒殿丞",
        "preface": "",
        "paragraphs": [
            "紫盖亭亭秀荆渚，股分彩水穿林莽。",
            "尚想当年老阿瞒，燕骑蛇矛走先主。"
        ],
        "notes": "",
        "id": "5bdc8795f5f3c311f9bd28adcbb1827f"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "卫卿叔自青旸寄诗一卷以饮酒果核殽味烹茶斋戒清修伤时等为题皆纪一时之事凡十七首为报  其一",
        "preface": "",
        "paragraphs": [
            "自叹杖头无孔方，头上貂蝉乏金黄。",
            "醉乡遥遥道路长，傲窗新酿汲新凉。",
            "指点银瓶难索尝，空教金缕唱秋娘。",
            "遥想玳席行觞忙，绣段装帘筛妙香。",
            "梦熟有时归故乡，赐我屈巵浇客肠。"
        ],
        "notes": "",
        "id": "dbe02eec7b19d206d24752acbd42a975"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "卫卿叔自青旸寄诗一卷以饮酒果核殽味烹茶斋戒清修伤时等为题皆纪一时之事凡十七首为报  其二",
        "preface": "",
        "paragraphs": [
            "不堪羁寓天一方，无心佩紫兼怀黄。",
            "侍酒无由道路长，如意至今质西凉。",
            "箬溪竹叶傥许尝，艺色何须留窈娘。",
            "缅怀星郎抛令忙，席上微闻鸡舌香。",
            "支颐腾腾之醉乡，惟有曲生可娱肠。"
        ],
        "notes": "",
        "id": "df2f6c93b71fcb366c8b35dca50ddb55"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "卫卿叔自青旸寄诗一卷以饮酒果核殽味烹茶斋戒清修伤时等为题皆纪一时之事凡十七首为报  其三",
        "preface": "",
        "paragraphs": [
            "席中珍核来异方，乌椑正绿金枨黄。",
            "大谷消梨紫蒂长，蒲萄马乳堆西凉。",
            "深秋杨梅有何尝，罗浮定逢何二娘。",
            "洞庭霜橘苞苴忙，吴姬手擘三日香。",
            "可怜犹子留他乡，终日忍饥如龟肠。"
        ],
        "notes": "",
        "id": "94d7ec1c456c584b8fa15aa6608d3bf0"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "卫卿叔自青旸寄诗一卷以饮酒果核殽味烹茶斋戒清修伤时等为题皆纪一时之事凡十七首为报  其四",
        "preface": "",
        "paragraphs": [
            "阔展食前一丈方，羔儿酿酒鹅儿黄。",
            "千里莼羹紫丝长，乳肫丰贮琉璃凉。",
            "䓑虀豆粥得并尝，尊前何用绿珠娘。",
            "貊炙羌煮庖厨忙，碗面浓封龙脑香。",
            "鲁卫勾吴莫夸乡，南北两烹慰中肠。"
        ],
        "notes": "",
        "id": "638a0f7db6160a0d9c79757b08a42d12"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "卫卿叔自青旸寄诗一卷以饮酒果核殽味烹茶斋戒清修伤时等为题皆纪一时之事凡十七首为报  其五",
        "preface": "",
        "paragraphs": [
            "客居贫病医无方，忍饥面作瞿昙黄。",
            "枫叶萧萧风阵长，东厢曝背资沧凉。",
            "邻家有酒难偷尝，草书正藉公孙娘。",
            "家家刈熟畦丁忙，有口不识云子香。",
            "令我驰神青旸乡，杯粟有时来实肠。"
        ],
        "notes": "",
        "id": "84397eb122b5de29d2a9188eeed6c225"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "卫卿叔自青旸寄诗一卷以饮酒果核殽味烹茶斋戒清修伤时等为题皆纪一时之事凡十七首为报  其六",
        "preface": "",
        "paragraphs": [
            "金杯制宅初奠方，夏木阴阴啭鹂黄。",
            "紫丝步障百里长，鱼轩象服池阁凉。",
            "笙歌嘈杂闻未尝，何止一曲杜韦娘。",
            "珠屦玳簪迎送忙，罗帏绣幕围风香。",
            "须臾料理龙阳乡，木奴千头可充肠。"
        ],
        "notes": "",
        "id": "525e2546472d184677491822714ef4a3"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "卫卿叔自青旸寄诗一卷以饮酒果核殽味烹茶斋戒清修伤时等为题皆纪一时之事凡十七首为报  其七",
        "preface": "",
        "paragraphs": [
            "灵芽胯底棋局方，茗碗班班金粟黄。",
            "食罢煮香消日长，莫遣姜盐资胃凉。",
            "廪君所嫉裴不尝，谁是纤纤捧碗娘。",
            "识取真腴那得忙，不是沙溪不入香。",
            "可须臾醉无何乡，甘膬肥浓能腐肠。"
        ],
        "notes": "",
        "id": "b75a0790625350b199dfbe9f4c316be2"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "卫卿叔自青旸寄诗一卷以饮酒果核殽味烹茶斋戒清修伤时等为题皆纪一时之事凡十七首为报  其八",
        "preface": "",
        "paragraphs": [
            "纸窗蒲团竹几方，清晓聊翻经卷黄。",
            "禅心无累须眉长，坐回热恼生清凉。",
            "月六腥膻口不尝，眼静不觑登伽娘。",
            "名利从渠朝市忙，象口轻飘柏子香。",
            "菰莼大嚼蜻蛙乡，不教黎苋徒集肠。"
        ],
        "notes": "",
        "id": "89e75bd766f136e6da46a6c5cc8d737b"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "卫卿叔自青旸寄诗一卷以饮酒果核殽味烹茶斋戒清修伤时等为题皆纪一时之事凡十七首为报  其九",
        "preface": "",
        "paragraphs": [
            "淮南空说枕中方，鬼物岂解为金黄。",
            "虎龙自卫策最长，身阅寒暑无炎凉。",
            "王母蟠桃端可尝，何必更值王巵娘。",
            "日月跳丸那觉忙，口中自有芝术香。",
            "云装羽帔入仙乡，为公洗髓兼浣肠。"
        ],
        "notes": "",
        "id": "264d1d00d92c96831d6d7b28814efcdf"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "卫卿叔自青旸寄诗一卷以饮酒果核殽味烹茶斋戒清修伤时等为题皆纪一时之事凡十七首为报  其一〇",
        "preface": "",
        "paragraphs": [
            "玉轪华芝今省方，西风索索吹繖黄。",
            "汴京宫阙秋草长，望风屑涕心凄凉。",
            "袭粲用命嗟何尝，义军谁是竹园娘。",
            "黠羌何事追奔忙，大似浓薰返魂香。",
            "清跸何时还都乡，中兴慰我九回肠。"
        ],
        "notes": "",
        "id": "23e7755c309418c76bfdf69ea2ed36ba"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "八月二十日与馆中同舍游西湖作  其一",
        "preface": "",
        "paragraphs": [
            "匏系坐蜗舍，秋光只簷楹。",
            "悬知西湖佳，颇困官事婴。",
            "今日复何日，彩舟天外横。",
            "木落山骨露，千螺倒澄瀛。",
            "神仙勿浪求，玉京仍五城。"
        ],
        "notes": "",
        "id": "55c44b001248f03dd6e82212b23e920b"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "八月二十日与馆中同舍游西湖作  其二",
        "preface": "",
        "paragraphs": [
            "系舟孤山脚，曳杖聊意行。",
            "三贤已仙去，丹青俨南荣。",
            "由来作诗苦，鼎峙太瘦生。",
            "碑板摘奇艳，银钩出金声。",
            "湖山久寂寥，谁能作斯人。"
        ],
        "notes": "",
        "id": "54c2f229b1401e5d00792c80dfa8affa"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "八月二十日与馆中同舍游西湖作  其三",
        "preface": "",
        "paragraphs": [
            "跨马绿杨堤，左右临无地。",
            "鞭影堕清泚，乌帽入苍翠。",
            "老龙拏半空，九里作青吹。",
            "闻声类击竹，心与景相值。",
            "许由厌瓢鸣，渠未领真意。"
        ],
        "notes": "",
        "id": "f26c35bb2aa06f91b3ed520b1d1c2214"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "八月二十日与馆中同舍游西湖作  其四",
        "preface": "",
        "paragraphs": [
            "下马冷泉亭，懿此丹壑幽。",
            "泓澄粲玉砾，半亩如泼油。",
            "岩岰起三板，轰雷溅涛头。",
            "向来澄止面，怒沫喧山丘。",
            "莫作动静观，止性元不流。"
        ],
        "notes": "",
        "id": "92f9682f101f49ad7d09ddd25f2f0617"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "八月二十日与馆中同舍游西湖作  其五",
        "preface": "",
        "paragraphs": [
            "天竺古浮屠，孤云一鸟径。",
            "去天真尺五，峻步欲乘兴。",
            "石壁半空立，略彴引危嶝。",
            "山底禽衔花，石罅僧入定。",
            "请从三昧起，林外有疏磬。"
        ],
        "notes": "",
        "id": "a49db135c7261a55a8ac59a788f04d5d"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "八月二十日与馆中同舍游西湖作  其六",
        "preface": "",
        "paragraphs": [
            "不障庾公尘，那有刘舆腻。",
            "堂堂七丈夫，草木一臭味。",
            "跻攀亦云足，赏适兴犹未。",
            "却呼三翼舟，击汰舞绡翠。",
            "苇蒲纷已扫，奁鉴莹新剂。",
            "持此寿诸公，空缸一沉醉。"
        ],
        "notes": "",
        "id": "14347ff589b52a4c8dee0c71a3234506"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "王季恭蓬斋",
        "preface": "",
        "paragraphs": [
            "湖汊园林隠环堵，系舟几并春风浦。",
            "桑橹无声百丈收，卧听萧萧蓬皆雨。",
            "只今尺五明光宫，清梦时犹记短蓬。",
            "斧木为斋劣容膝，舟居非水如张融。",
            "膏火自煎身有累，几人不踏风波地。",
            "阳侯不动箕伯闲，蓬斋赑屭安如山。"
        ],
        "notes": "",
        "id": "d29da7712fa664a2519f5b873ba71f1a"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "题盐仓壁",
        "preface": "",
        "paragraphs": [
            "破贼须缗钱，箕敛困郡县。",
            "孰若严矩矱，溟海恣煎炼。",
            "僚采课惰勤，息入计亏羡。",
            "连艘走群商，金帛委神甸。",
            "小人堪底用，吏鞅縻卑贱。",
            "怪来符似火，法制适中变。",
            "省览几牛腰，十日了未遍。",
            "凫行摘纸尾，挥扫同掣电。",
            "盈车笔摧颖，溢匣印销篆。",
            "壮士缚朱墨，食废枕弗奠。",
            "忍饥危肠吼，失睡两眼眩。",
            "我本丘壑姿，素乏封侯面。",
            "胡为浪自苦，刚作五斗恋。",
            "会当还此笏，归云送苍弁。"
        ],
        "notes": "",
        "id": "6ed711b3af5a1ad656279b16af12dd64"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "月岩",
        "preface": "",
        "paragraphs": [
            "头转狻猊身卧虎，斓斑苔藓苍颜古。",
            "凿空融结宝月形，只露半规余未吐。",
            "正观傍睨苦有恨，拟借天工修月斧。",
            "桂树窅窊堕子香，未见姮娥来倚树。",
            "姮娥只今居广寒，虹桥幻成愁阿瞒。",
            "何如岩窦守孤洁，却视玉兔飞云端。",
            "云端之月有圆缺，常在争如石中月。",
            "寒光万丈照幽岩，石上云端两奇绝。"
        ],
        "notes": "",
        "id": "f0e06fdc1877bd1833b170ca5119ecbe"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "闻行在今岁元夕放灯颇盛",
        "preface": "",
        "paragraphs": [
            "寂寞元宵十六霜，月中披蓑带干将。",
            "兜鍪第见烽火举，觚棱不辨华灯张。",
            "新来冰天被声教，铁骑无复驰沙场。",
            "缯山再见旧灯影，金枝密焰看流芳。",
            "鸣珂篝烛竞游衍，金吾不禁春宵长。",
            "传闻慈宁更炜烨，万岁声动东朝觞。",
            "琉璃云母万枝宝，桂膏兰灺飘余香。",
            "我今暂留三家野，岂有鹄采开莲房。",
            "聊向猪栏迎紫女，更设膏粥祈蚕桑。",
            "叶师无恙可霄汉，会把如意游西凉。"
        ],
        "notes": "",
        "id": "5391f096a72ccd23b93b43f46e30d64d"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "省习堂偶题",
        "preface": "",
        "paragraphs": [
            "格外官曹自在身，阖门扫轨养天真。",
            "何须更待年三十，始约孤高不诣人。"
        ],
        "notes": "",
        "id": "c513c25ea1114bf06b3b7d3fb16f4789"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "次韵刘无言寿山中五绝句敢请诸僚和之  其一",
        "preface": "",
        "paragraphs": [
            "载酒陶春久不归，将花判断定忘疲。",
            "寻芳便作而今计，莫待他年子满枝。"
        ],
        "notes": "",
        "id": "e1f3780a260d117d4aa7f22e30f7bc2b"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "次韵刘无言寿山中五绝句敢请诸僚和之  其二",
        "preface": "",
        "paragraphs": [
            "命友登山共寄情，亦逢佳处便班荆。",
            "有时便取琴双锁，写出苍髯夜半声。"
        ],
        "notes": "",
        "id": "ecfe654577e9873d15ba24fab44b80f1"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "次韵刘无言寿山中五绝句敢请诸僚和之  其三",
        "preface": "",
        "paragraphs": [
            "萧闲谷饮更岩栖，应笑痴人簿领迷。",
            "万顷青油行省舫，嫩黄轻拂柳条低。"
        ],
        "notes": "",
        "id": "09f433081f75c77cda2fcdc47f979543"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "次韵刘无言寿山中五绝句敢请诸僚和之  其四",
        "preface": "",
        "paragraphs": [
            "川原红绿远交加，春物关心梦到家。",
            "体骨素轻唯燕子，面皮最好是桃花。"
        ],
        "notes": "",
        "id": "9b299ca21090ff4680da10df3cfa8753"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "次韵刘无言寿山中五绝句敢请诸僚和之  其五",
        "preface": "",
        "paragraphs": [
            "荣槁如环浪自循，一筇双屐伴行春。",
            "溪翁野老来争席，不识蓬山第一人。"
        ],
        "notes": "",
        "id": "e027516860034d10d496900f2e0dc210"
    },
    {
        "author": "葛立方",
        "dynasty": "宋",
        "type": "诗",
        "rhythmic": "",
        "title": "韩干画马",
        "preface": "",
        "paragraphs": [
            "刖足俄然增足，蹶蹄那害全蹄。",
            "还解追风奔雷，不妨一跃檀溪。"
        ],
        "notes": "",
        "id": "15953888d1d893c6117a75830d2a04b1"
    }
]