[
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和仲长统诗二首  其一",
        "preface": "",
        "paragraphs": [
            "造化一机，乾坤一壳。",
            "死生虫臂，胜负蜗角。",
            "达人于道，混混殊俗。",
            "瞽非丧明，刖非卞足。",
            "贼生户牖，祸征帷幄。",
            "聚蚁贪膻，飞蛾赴烛。",
            "弹雀以珠，抵鹊以玉。",
            "丧精失灵，皆由多欲。",
            "命也天齐，愚夫自促。"
        ],
        "notes": "",
        "id": "15e68bcabec5d0d13d1def9106401e9f"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和仲长统诗二首  其二",
        "preface": "",
        "paragraphs": [
            "致虚守静，其术至寡。",
            "有相皆虚，无物不可。",
            "包藏寥廓，该摄细琐。",
            "出入隐显，妙用由我。",
            "九天匪高，九地匪下。",
            "驾鹤周游，鱼鱼雅雅。",
            "焚荡三彭，性空真火。",
            "大道甚夷，学孝僻左。",
            "发车推辕，舍舟摇柂。",
            "五金八石，残生炉冶。"
        ],
        "notes": "",
        "id": "351ab7b5c6d90a0c417ad2fe9a353c70"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "蜀州试闱豋楼西山巍然可爱因用试举子股肱萧曹诗肱字韵赋诗一篇呈同舍",
        "preface": "",
        "paragraphs": [
            "棘闱倦覊束，何异鞲上鹰。",
            "突兀有高楼，寸目堪远凝。",
            "雨残空正霁，暑尽秋初澄。",
            "西山横一天，奇峰矗层层。",
            "素约念樵子，烟霞同曲肱。",
            "口腹在尘土，摆脱良未能。",
            "嵩岱久隔绝，氛霾尚薫烝。",
            "唯有岷峨秀，宇宙夸崚嶒。",
            "或怅碧云合，或瞻红日升。",
            "危栏朝暮意，拉君时一登。"
        ],
        "notes": "",
        "id": "19e5d98010ec6f4e4fa26e84f11754f0"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "类试院考校九月十日塔之八级中现宝光杨齐伯有诗记其事亦赋一首",
        "preface": "",
        "paragraphs": [
            "峥嵘大千界，等是菩提乡。",
            "昆虫暨草木，各放无边光。",
            "而况佛之觉，灵明亘十方。",
            "化身三昧火，骨节金弥刚。",
            "累累灿五色，珠玑斗斛量。",
            "宝传百世后，伽蓝深秘藏。",
            "锦官岌浮图，直上干穹苍。",
            "中有坚固子，示现尤非常。",
            "朝来八级内，明灯忽煌煌。",
            "胥隶走惊诧，观者即堵墙。",
            "初疑伏萤过，显没何微茫。",
            "继如两星出，左右争飞扬。",
            "是时霁雾歛，若木升太阳。",
            "傥非照耀成，不知果何祥。",
            "西南一都会，广开选士场。",
            "定应得奇才，归美报君王。"
        ],
        "notes": "",
        "id": "eef96adc5869816c38ae262136126693"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "临都试院考校已毕诸公尚恨遗才勉作数语释其意",
        "preface": "",
        "paragraphs": [
            "平时参与商，会遇何由缘。",
            "相从棘闱中，再见月之弦。",
            "欢然臭味合，言笑浩无边。",
            "论事快今古，谈玄贯天渊。",
            "白袍阅多士，灯窗极精研。",
            "所得乃溢数，无路能周旋。",
            "踌躇不忍舍，在野恐遗贤。",
            "我时职监视，日食亦千钱。",
            "一言为订正，少逭饕餮愆。",
            "譬如满盘珠，差择先光圆。",
            "又如采美玉，疵瑕终弃捐。",
            "兹事既不免，吾心白日悬。",
            "群公人中杰，行簉蓬瀛仙。",
            "愿开取士额，条画奏上前。"
        ],
        "notes": "",
        "id": "b9cc1073462252187ad108a5afa505b2"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "迓帅夜渡广汉",
        "preface": "",
        "paragraphs": [
            "负弩迎使车，暮涂颇忽迫。",
            "篝火灭还明，羸驽费鞭策。",
            "行行汉江漘，月照沙水白。",
            "登舟越惊涛，未济忽欹侧。",
            "可怜为升斗，性命鸿毛掷。",
            "人生谁贵贱，同是蘧庐客。",
            "敢轻千户侯，愿丐五亩宅。",
            "归共老农游，饮酣歌帝泽。"
        ],
        "notes": "",
        "id": "181b37e22e7ed60fd906f1bf2239e1ab"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "早行界上迓何使者",
        "preface": "",
        "paragraphs": [
            "天星半牢落，月窗光冏冏。",
            "僮婢寐正酣，四邻鸡犬静。",
            "而我独何之，倒衣不及整。",
            "呵鞭驱蹇驴，霜风破裘领。",
            "既无王事敦，又匪奉朝请。",
            "穷年惫将迎，功业羞明镜。",
            "相如徒四壁，季子无二顷。",
            "何时涤尘缨，农亩迹甘屏。"
        ],
        "notes": "",
        "id": "0ddb37aa493581e76cf57dd84c3afbd1"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "上李西美制置",
        "preface": "",
        "paragraphs": [
            "谛观天地间，物物无非易。",
            "有情洎无情，与我固真一。",
            "伏羲未仰俯，卦象已先画。",
            "乾坤易之门，神机尽开辟。",
            "周文鲁仲尼，传授何太密。",
            "古今元共处，心心印空寂。",
            "展编韦三绝，门人岂语诘。",
            "曾高本愚鲁，超然入于室。",
            "子思中庸篇，孟轲仁义术。",
            "于易初不言，此道皎如日。",
            "寥落余千载，学者空陈迹。",
            "条叶竞寻采，几人撷其实。",
            "盘根有仙李，灵芽一枝出。",
            "衣钵自家传，独智探圣域。",
            "契兹三圣书，羹墙面相觌。",
            "雅怀亲炙愿，进退终跼蹐。",
            "达人具大观，胸次吞溟渤。",
            "斐章露肝胆，犹愧多言失。",
            "傥许接玄谈，平生事已毕。"
        ],
        "notes": "",
        "id": "d1c7522c491b1d9770846ba4ceae477d"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "送韩美成都大赴夔帅",
        "preface": "",
        "paragraphs": [
            "公来雪山重，公去雪山轻。",
            "少陵有是语，申言饯公行。",
            "公初来蜀时，豺狼浩纵横。",
            "剪除二三辈，百兽弭耳惊。",
            "坐令坤维地，众醉稍稍醒。",
            "仁风被动植，德泽覃幽明。",
            "咸云真使者，有眼未曾经。",
            "今将夔子去，方面倚长城。",
            "虽分阃外忧，三川难为情。",
            "岷山黯无色，锦水咽无声。",
            "政恐狐貍出，依然扰吾民。",
            "鄙夫为之言，汝曹且静听。",
            "我公非常人，夷夏知威名。",
            "平生活国心，须臾不少宁。",
            "天欲靖乾坤，平步公与卿。",
            "大摅康济学，引手援生灵。"
        ],
        "notes": "",
        "id": "d00827b2713c0581411f7d232ed8eb15"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "送韩美成帅荆南",
        "preface": "",
        "paragraphs": [
            "何国不生士，汝颍独多奇。",
            "公于辈行中，玉洁了无玼。",
            "少年游宦场，英誉蔚四驰。",
            "郎宿争璀璨，使星胜光辉。",
            "去恶如去草，根本须芟夷。",
            "就义若就渴，事难必勇为。",
            "奸吏戢猛虎，良民抚婴儿。",
            "髦节已历试，人讶锋车迟。",
            "遗爱犹在益，去思今满夔。",
            "行行远荆州，迤逦近丹墀。",
            "深嗟鹢首东，孤猿失攀依。",
            "愁看巫峡内，江山气惨凄。",
            "但同此邦民，日日诵清徽。",
            "它年黄阁下，簪屦或收遗。"
        ],
        "notes": "",
        "id": "1da0bce7f0cbad1cb8f420d22781fad4"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "送种守",
        "preface": "",
        "paragraphs": [
            "群峰逶迤来，落处如鼎峙。",
            "真仙凿盐穴，下引沧溟水。",
            "英气钟人物，衣冠何济济。",
            "古来陵阳守，贤哲多卧理。",
            "公分一歳符，治誉歘然起。",
            "铃斋清画闲，山色入帘几。",
            "玺书换金渊，要踵前兄美。",
            "跨鼇烟云愁，十日雨不止。",
            "闻昔乃祖风，勋业照国史。",
            "尺箠鞭羌夷，奇谋付孙子。",
            "青云且遇合，未信朱轮柅。",
            "行观旧物归，一洗中原耻。"
        ],
        "notes": "",
        "id": "857afa97388c84c4d626b73e4f78a0ab"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "送路守",
        "preface": "",
        "paragraphs": [
            "道衰世弥隘，俗薄人易骄。",
            "一为居所移，盛气干云霄。",
            "官曹出已下，俯视如僬侥。",
            "崇卑两悬绝，相望天壤辽。",
            "猗欤路汉州，冠缨早彯彯。",
            "亨衢快著鞭，壮歳亟乘轺。",
            "耘耡矜色尽，茂德日以昭。",
            "朅来西南守，拣拔自公朝。",
            "侯馆宾客富，平湖水竹饶。",
            "退食未为乐，鸾舆万里遥。",
            "赤子拊吾民，良朋遇吾僚。",
            "薫然四时春，草木无枯焦。",
            "明朝马首西，秋风更萧条。",
            "当宁方急贤，三旌副旁招。"
        ],
        "notes": "",
        "id": "b1f2f053d605e9f0f460e4abc61e82c0"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "诗别杜安行赴合州守",
        "preface": "",
        "paragraphs": [
            "雁水分携后，悬悬二十秋。",
            "世路少青眼，人生易白头。",
            "况复遭乱离，长怀家国忧。",
            "是中欲倾倒，一面终无由。",
            "君从万里归，访我三日留。",
            "寒灯话平生，尊酒相劝酬。",
            "喜极感今昔，潸然涕将流。",
            "君行驾朱轓，我亦稻粱谋。",
            "努力尽此道，全身早归休。",
            "林泉遵素约，杖屦发清游。",
            "庶几践前言，母俾猿鹤羞。"
        ],
        "notes": "",
        "id": "5d1f0769bf7d6cc416c998e3f5b9fede"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "送董守",
        "preface": "",
        "paragraphs": [
            "房相风流远，寥寥四百年。",
            "西湖有陈迹，水竹尚苍然。",
            "公来刺是邦，鱼鸟亦安全。",
            "官闲得放旷，乐事踵前贤。",
            "亭台一增饰，草木发夭妍。",
            "瓜期秋风来，歳月惊翩翩。",
            "长桥淡孤月，老树含愁烟。",
            "赖有庞眉叟，送行赍百钱。"
        ],
        "notes": "",
        "id": "f6f0f18af25955c323e9600dfc17ed33"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "送陈守",
        "preface": "",
        "paragraphs": [
            "惟昔号能吏，在公勤严明。",
            "挟兹来共理，教化日流行。",
            "堂堂陈汉州，所至树风声。",
            "四美出天性，早擅循良名。",
            "平心衡称物，敏手刀发硎。",
            "奸黠胆欲破，隐伏无遁形。",
            "千里归镇静，人神各安宁。",
            "爱物及鱼鸟，游泳全其生。",
            "舆言诵嘉政，不待三年成。",
            "房湖天下绝，好景无阴晴。",
            "退食来徜徉，风月搅诗情。",
            "修竹如君直，流水如君清。",
            "岂无宴赏心，对此乐事并。",
            "国步正艰险，天骄尚纵横。",
            "惜哉廊庙器，乃尔屈专城。",
            "瓜期忽忽来，歳月令人惊。",
            "车辙不容卧，去意一何轻。",
            "金陵一水通，当宁思豪英。",
            "况最郡守课，由来入公卿。",
            "君才森武库，可当十万兵。",
            "行矣佐中兴，力扶天柱倾。"
        ],
        "notes": "",
        "id": "87df8130f3b373dc0fa8c40eb35dd670"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "送雷公达观赴召",
        "preface": "",
        "paragraphs": [
            "我观靖康初，尘氛蒙帝阙。",
            "君臣失上著，社稷几危绝。",
            "君时沉布衣，抗疏何悲切。",
            "言听豺狼诛，狐狸肝胆裂。",
            "铁骑稍稍去，佞谀归一辙。",
            "小臣更不容，排摈争媒蘖。",
            "后来祸何如，欲语气先噎。",
            "七年坐闭废，口舌宜钳结。",
            "技痒不复禁，囊封仍论列。",
            "朝廷果召还，爱士如饥渇。",
            "魏阙心久驰，行色安可遏。",
            "江山阻且长，忠信自平达。",
            "露肘见天子，首荐经纶说。",
            "邦荣身亦荣，无愧古明哲。"
        ],
        "notes": "",
        "id": "8d01bf106ed65264a2ef18a80a61a953"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "送喻迪孺赴召",
        "preface": "",
        "paragraphs": [
            "志士居环堵，常怀天下忧。",
            "而况立王朝，为国当远谋。",
            "中原乱戎马，骚扰十三秋。",
            "宫阙翳草莽，井邑成墟丘。",
            "先生身补外，兴言泪长流。",
            "满腹贮经纶，寸丝殊未抽。",
            "篇章泄幽愤，山云为之愁。",
            "遂令寰海间，望治空悠悠。",
            "诏旨忽旁招，喜气扶仙舟。",
            "风涛照孤忠，轩陛需嘉猷。",
            "屈指在廷彦，如公实罕俦。",
            "片言傥遇合，男儿志愿酬。",
            "方今艰难际，皇祚若缀斿。",
            "百蠧尽扫除，群黎自歌讴。",
            "古来柔远人，莫先政事修。",
            "要当效甫申，岂但为枚邹。",
            "高堂有甲兵，千里归坐筹。",
            "賛成中兴功，踵迹商与周。"
        ],
        "notes": "",
        "id": "c4ca88d1243084662ceffffa5ca76042"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "送吴蜀州还朝",
        "preface": "",
        "paragraphs": [
            "达官视贫贱，辽绝间天壤。",
            "门墙奥莫窥，鼎茵恣居享。",
            "令行雷风前，气吐虹霓上。",
            "陋彼衡门流，挥斥同草莽。",
            "堂堂吴蜀州，浩气深涵养。",
            "毫端扫千军，胸次包万象。",
            "骄色尽耘耡，儒林植标榜。",
            "自怜爨下焦，亦值知音赏。",
            "方当出肺肝，晨夕趋函丈。",
            "金阙伫公归，无由挽轮鞅。",
            "拭目上岩廊，献纳摅忠谠。",
            "网罗寒畯姿，直道光吾党。"
        ],
        "notes": "",
        "id": "0bfa3911407ca5d9afdf23d5f8185ec5"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "送计敏夫赴阙",
        "preface": "",
        "paragraphs": [
            "衣冠半知识，喜君天下士。",
            "奥学沧溟深，高谈风雨驶。",
            "胸中富经纶，忧国心屡痞。",
            "誓言排阊阖，开口献天子。",
            "时绌道不伸，倦怀归故里。",
            "盘礴曾几时，九天飞诏旨。",
            "春风饱征帆，一苇吴江水。",
            "见晚上应嗟，使华聊复尔。",
            "丞相君之甥，风流酷相似。",
            "彤陛看摩肩，笑谈销敌垒。",
            "君家有世臣，名实耀国史。",
            "奇谋付子孙，鞭笞余马箠。",
            "行增前德光，更雪中朝耻。",
            "事成岂因人，碌碌焉能比。",
            "我昔缀僚末，高山日仰止。",
            "穷达两悬殊，星辰视泥滓。",
            "平生白眼多，君独挂牙齿。",
            "更须假扶摇，南溟将一徙。"
        ],
        "notes": "",
        "id": "6a928aeac77228b973a49a071afb507d"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "送朱仲远樊唐老趋阙奉大对",
        "preface": "",
        "paragraphs": [
            "充城环髠山，南岭独秀鬰。",
            "何以获佳称，上有朱鳯集。",
            "三载争一呜，朝阳整云翮。",
            "今年二妙飞，好语哄邦邑。",
            "为言皆老苍，文采胜畴昔。",
            "其一出上党，其一出沛国。",
            "同声相呼和，深可调六律。",
            "长风送天衢，万里才一击。",
            "邕邕中箫韶，虞廷谁可匹。",
            "四顾啁啾群，俛首不能息。"
        ],
        "notes": "",
        "id": "002cc4a5b61cf851d808788c2446cc93"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "送张安国赴天彭司录",
        "preface": "",
        "paragraphs": [
            "骐骥服盐车，垂头困长道。",
            "苍鹰在鞲絷，侧耳思秋草。",
            "忆昔初见公，衮衮一倾倒。",
            "平生仰止意，相逢恨不早。",
            "清辉粲景星，巨浸屹孤岛。",
            "徐榻未易解，膺门但频扫。",
            "公才天河倾，顾我乃潢潦。",
            "筿簜何足云，所贵会稽笴。",
            "鱼泳鸟云飞，气合无不可。",
            "歳月忽荏苒，何言赋离抱。",
            "彭城不百里，掺袂空懊恼。",
            "纠郡因多暇，时政亦丛脞。",
            "猾吏虎插翼，疲民叶振槁。",
            "邦侯待禆益，幕客要摽表。",
            "咄嗟赞画诺，谈笑办纷扰。",
            "江山颇足娱，杯酒兴不小。",
            "搘笻恣清游，蜡屐纵幽讨。",
            "云烟入高躅，诗句出余巧。",
            "升沉置勿问，道义端可饱。",
            "眼前多少年，难致淄川老。",
            "傥令班中朝，功业信不少。",
            "贱生宿所期，志愿惭未果。",
            "因公激壮怀，绿髪岂能葆。",
            "还应最课绩，归步直青琐。"
        ],
        "notes": "",
        "id": "af928bd40e85fb2224bead58105187f0"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "送友人赴省",
        "preface": "",
        "paragraphs": [
            "仲冬阴气积，严霜冻郊坰。",
            "居人犹念寒，子有万里行。",
            "此行勿云远，去路青云平。",
            "骅骝无蹇步，鸿鹄有修翎。",
            "圣明图治切，仄席用儒生。",
            "曈昽九门辟，纷袍集王庭。",
            "吾子富春秋，词学浩纵横。",
            "一吐经济策，唾手拾科名。",
            "秋风归故里，锦衣为亲荣。",
            "眤眤重离去，莫学儿女情。"
        ],
        "notes": "",
        "id": "10dfcef87bfe5cd60e75735cf12b4210"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和宋文渊送仲明举西归三首  其一",
        "preface": "",
        "paragraphs": [
            "丈夫志万里，耿耿抱长虑。",
            "青云却倦飞，功业何由树。",
            "庙堂有先达，体国心焦劳。",
            "归来掩关卧，茅簷日色高。"
        ],
        "notes": "",
        "id": "d87e90e53cb4b678221034e1ac1f350f"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和宋文渊送仲明举西归三首  其二",
        "preface": "",
        "paragraphs": [
            "马蹄厌长道，讵忍别帝京。",
            "梦想子规啼，花落故园春。",
            "山驿暗孤灯，江城歇滞雨。",
            "悠悠秦蜀间，慨然念今古。"
        ],
        "notes": "",
        "id": "34bf72c66e1ebbfb0facb81d47d36a0b"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和宋文渊送仲明举西归三首  其三",
        "preface": "",
        "paragraphs": [
            "朔风吹别袂，草色冷萋萋。",
            "凭高望佳人，天远浮云低。",
            "恍然从之游，神魂坐飞越。",
            "何当清夜语，分此半床月。"
        ],
        "notes": "",
        "id": "25dd291765ab2a6d639ce3385e0f92b6"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "何耕道还卭南赠诗为别",
        "preface": "",
        "paragraphs": [
            "古人不复见，俗学尚穿凿。",
            "时花亦可观，潢潦终易涸。",
            "暮年识吾子，志与流辈各。",
            "入道穷根源，高情转寥廓。",
            "诗章富波澜，议论生锋锷。",
            "胡为困穷途，计拙客古雒。",
            "出门春草芳，西风渐摇落。",
            "我时喜过从，妙语资发药。",
            "人情变炎凉，白首忽难托。",
            "怅望鹤鸣云，羁怀每作恶。",
            "告别何依依，交游义不薄。",
            "行矣觐亲闱，菽水端可乐。"
        ],
        "notes": "",
        "id": "5b5121d7f7af5c781275f9dc039911b2"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "送齐侍者南游",
        "preface": "",
        "paragraphs": [
            "痴痴行脚师，要觅南方禅。",
            "不知未举足，罪过已弥天。",
            "三千大千界，当处本湛然。",
            "若作如是解，犹嫌堕一边。",
            "子今腰包去，慎勿求真诠。",
            "真诠不可得，往往成风颠。",
            "芒鞋纵所之，江山发清妍。",
            "得住且即住，饭了曲肱眠。"
        ],
        "notes": "",
        "id": "8da6a353a7c77d02999b8e141aa34bbf"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "赠明师",
        "preface": "",
        "paragraphs": [
            "四民不相夺，事业勤且专。",
            "所适既多歧，乃为异物迁。",
            "初心转错乱，故步成跰𫏨。",
            "一纵不可收，有如解缆船。",
            "而况佛之徒，辞家童其颠。",
            "耕杼两不知，萧条香火缘。",
            "胡为反自弃，舍已芸人田。",
            "笔墨残画永，词章夺春妍。",
            "持此谒豪贵，往往求知怜。",
            "大事殊未明，口张鼻撩天。",
            "不见汤休辈，才名举世传。",
            "形化心亦尔，抱病归黄泉。",
            "汝质本浑金，未逢妙手镌。",
            "好名一以误，沈溺在诗篇。",
            "毫厘失千里，萍梗空十年。",
            "吾言虽屡苦，掉首终弗然。",
            "迩来心孔开，旧学都弃捐。",
            "青山决栖隐，求师觅安禅。",
            "闻之喜且疑，此志谅能坚。",
            "行矣无所赠，短章当缗钱。"
        ],
        "notes": "",
        "id": "21470147ecef0a4db2099aa9fc265dff"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "诸公以嵩师破戒作诗嘲咏因次韵解之",
        "preface": "",
        "paragraphs": [
            "老嵩悟尘缘，洪炉一点雪。",
            "飞行三界外，宴坐常兀兀。",
            "有如出笼鸟，岂比缩颈鼈。",
            "万象一诗本，章句真琐屑。",
            "世人不识渠，小智互分别。",
            "岂知日用处，默语无殊辙。",
            "春雷未出地，草木含冻结。",
            "大声歘然来，蛰龙起修骨。",
            "神功无定在，作止才一瞥。",
            "以诗来议师，所见何纤末。",
            "想当闻此言，挥麈笑且咄。",
            "惜哉二三子，微沤更出没。",
            "眼翳挥未扫，幻化何从灭。",
            "月体元自空，三三认盈缺。",
            "长篇陋摛锦，敏思迟击钵。",
            "秪向语边寻，那解默时说。"
        ],
        "notes": "",
        "id": "8d462378bd2e804dbb08421bf436f791"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和何耕道别字韵诗",
        "preface": "",
        "paragraphs": [
            "失身落宦网，十载溪山别。",
            "麋鹿念故栖，举目但愁绝。",
            "偶来招提游，幽亭坐深樾。",
            "美人抗高论，亹亹非涉猎。",
            "忽焉到佳处，目击了无说。",
            "世患苦磨人，吾肱已三折。",
            "从兹数访君，临流弄明月。"
        ],
        "notes": "",
        "id": "88658225eea176f1a20810e67d331563"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和渊明韵赠耕道",
        "preface": "",
        "paragraphs": [
            "游从无俗调，我辈钟此情。",
            "高谈傲羲黄，岂复念功名。",
            "嗟哉夸夺子，役役劳其生。",
            "得失动中怀，宠辱多自惊。",
            "形化心亦尔，阖棺竟无成。"
        ],
        "notes": "",
        "id": "ff607a7b1931cfa374eab506bbce0cd5"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "再和",
        "preface": "",
        "paragraphs": [
            "学道无所得，但忘物我情。",
            "颜彭竟何在，寿夭皆空名。",
            "有酒且斟酌，同心唯友生。",
            "江亭纵言笑，鸟来语不惊。",
            "昭琴元未鼓，谁复问亏成。"
        ],
        "notes": "",
        "id": "1c9e2fc5025ab413c329af28b00b8ea0"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和杨齐伯韵",
        "preface": "",
        "paragraphs": [
            "邪师挟幻术，念念皆狂图。",
            "化出一切象，形容乃甚都。",
            "佛光亦幻成，非有与非无。",
            "烟霞异明晦，寥廓元太虚。",
            "离娄塞其目，象罔得玄珠。",
            "脱能如是解，安用空睢旴。",
            "宇定天光发，岂关七尺躯。",
            "痴儿生谤语，往往堕眉须。",
            "乃知西方圣，勇猛真丈夫。",
            "圣人与人同，此道谁不如。",
            "归来但宴坐，反照自有余。"
        ],
        "notes": "",
        "id": "c96e1e31628eb54278fe9ada99167752"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和樊直夫兼简允南",
        "preface": "",
        "paragraphs": [
            "士而志于道，谁云不自量。",
            "山海虽崇深，行者尚梯航。",
            "况复我固有，本根先混茫。",
            "渺然一微尘，犹足铸虞唐。",
            "随遇得真乐，何适非道场。",
            "回首观世间，汩没诚可伤。",
            "余岂不知耶，驽马恋豆糠。",
            "春林听鸣鸟，秋壁闻啼螀。",
            "是心如死灰，妄念不复猖。",
            "持此欲求交，满目都伥伥。",
            "迩来得吾人，宿愿欣已偿。",
            "文字果超诣，圣门早升堂。",
            "视彼俗学流，一一痴与狂。",
            "所为杂覇下，未可语皇王。",
            "与君期戮力，起废针其肓。",
            "相将入山中，采薇以为粮。"
        ],
        "notes": "",
        "id": "d2a80e09dc15193b08ba494c24b0041f"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "再用前韵",
        "preface": "",
        "paragraphs": [
            "少年读书时，人谓未可量。",
            "及乎泛官海，栗栗乘危航。",
            "帆开风不顺，四望何淼茫。",
            "为郎首已白，安能笑冯唐。",
            "缅观乾坤大，分明一战场。",
            "何异两虎鬭，大小终死伤。",
            "所嗟在诛求，舐米不止糠。",
            "穷甿愁叹声，深秋听蛩螀。",
            "皇穹未悔祸，尚纵兵戈猖。",
            "遂令四海人，冥行日伥伥。",
            "得非宿世业，今生来共偿。",
            "否极泰自至，君臣严陛堂。",
            "肯为阮籍醉，忍效接舆狂。",
            "似闻申甫生，天遣佐宣王。",
            "一展活国手，疾危救在肓。",
            "庶几富斯民，家家有余粮。"
        ],
        "notes": "",
        "id": "aa078b7ef08b0a9a8bb96275e30f5dac"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和于子仪观见赠二十韵",
        "preface": "",
        "paragraphs": [
            "壮岁悟修性，磨礲谢圭角。",
            "堕身尘网中，意气翔寥廓。",
            "动遭白眼观，罕识黄金诺。",
            "圣贤皆吾心，所读真糟粕。",
            "妙处谁与语，此道今萧索。",
            "西施及嫫母，本身非美恶。",
            "掩关学宴坐，浩气合冲漠。",
            "身世鸿毛轻，利名蝉翼薄。",
            "兀兀寡知音，头童齿将豁。",
            "向未得良友，杯酒屡同酌。",
            "见我輙倾倒，清音听明铎。",
            "马队骧天骥，鸡群昻野鹤。",
            "新诗续风骚，久矣无此作。",
            "词锋敏而锐，百献敢一酢。",
            "愿君偃戈矛，使我坚城郭。",
            "中虚道自来，大信本不约。",
            "养兹百炼金，刼火难销铄。",
            "心法两俱忘，无解亦无缚。",
            "参乎一以贯，回也不改乐。",
            "富贵何足云，侯门空赭垩。"
        ],
        "notes": "",
        "id": "ea72eddae489bd5c859a51f35a17a4a4"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "少虚用前韵见贻仍答二首  其一",
        "preface": "",
        "paragraphs": [
            "别君岁月多，万事皆非昔。",
            "天昏惨暮云，愁绪繁堪织。",
            "岂期成东隣，日造芝兰室。",
            "吟哦戒骚奴，挥洒惊墨客。",
            "犹嫌小伎耳，宴坐学欺魄。",
            "人间倐流电，悟此真良策。",
            "堂堂少林老，我岂得其骨。",
            "君来叩两端，一笑非言默。",
            "超然反其真，游子归故宅。",
            "玄机傥未领，对面千山隔。",
            "象罔亦何心，珠还赤水北。",
            "圣贤勿云远，謦咳常在侧。"
        ],
        "notes": "",
        "id": "31150b13d7d08c9178a34437ce19844e"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "少虚用前韵见贻仍答二首  其二",
        "preface": "",
        "paragraphs": [
            "倦游思林泉，归梦空昔昔。",
            "田无二顷良，何以充耕织。",
            "古来贵公子，气熖熏王室。",
            "家饶数百僮，门走三千客。",
            "志满衅日生，坐使天夺魄。",
            "我今安下僚，幸进无奇策。",
            "空怀爱主心，但欠封侯骨。",
            "跃金恐不祥，守道甘沉默。",
            "岷山高峨峨，其下可卜宅。",
            "地灵云物秀，似与尘凡隔。",
            "诛茅存晚计，好在西岩北。",
            "每逢风雨夜，念此空反侧。"
        ],
        "notes": "",
        "id": "fd5419bd6da902e3efa7321309a5b6a9"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "当可有诗索和章次韵答之",
        "preface": "",
        "paragraphs": [
            "日斜弄孤桐，妙趣寄无弦。",
            "暮天四垂幕，溪山当华筵。",
            "碧玉湛新醪，招集饮中仙。",
            "云车夜未散，短烛蟠青烟。",
            "合坐皆豪俊，风流踵前贤。",
            "佳客吾岂敢，追陪幸自天。",
            "人材未易得，终夜喜不眠。",
            "殊特见骚雅，武库森戈鋋。",
            "未能当笔阵，敢发一矢先。",
            "来意何以报，惭无锦段鲜。"
        ],
        "notes": "",
        "id": "e9b184a9f13938acb74d97746cd225cb"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵刘中远见贻之什",
        "preface": "",
        "paragraphs": [
            "中原杀气昏，鱼鸟巢穴改。",
            "城池失金汤，郡邑更守宰。",
            "鸾旗狩吴越，朔骑满淮海。",
            "维蜀限山川，无人识鍪铠。",
            "五年愧端居，万里思行在。",
            "官曹敢尸素，职事甘烦猥。",
            "傥得容栖迟，奚暇择爽垲。",
            "陋巷饱箪瓢，隣墙挹兰茝。",
            "新诗出清奇，高论吐雄迈。",
            "谈谐不知倦，气充无是馁。",
            "藉君风飘飖，祛我云叆叇。",
            "相期树勋名，戮力熙帝载。"
        ],
        "notes": "",
        "id": "2a9f5a1d6e29e8f6a1b6a14a9d71adee"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵宋南伯见贻之什",
        "preface": "",
        "paragraphs": [
            "衰迟来作邑，劳苦剧万状。",
            "朝朝趁衙参，歛版趋踉蹡。",
            "病骥耳双垂，兰筋困衔鞅。",
            "饥鹰长附人，六翮空鞲上。",
            "缅思陶彭泽，解绶一何壮。",
            "归去事田园，林木施帏帐。",
            "隣曲喜过从，时节争餽饷。",
            "高山与流水，无日不寻访。",
            "况逢桃李春，协气郊原盎。",
            "或携古笻行，或放孤舟漾。",
            "我欲追其踪，卜筑依清旷。",
            "三径落松花，四墙围竹筤。",
            "缚桥架斜川，凿户延层嶂。",
            "长笛月下吹，逸响从风飏。",
            "兴来携野老，烂醉倾村酿。",
            "便足了一生，折腰宁肯强。",
            "十年计未遂，口腹成魔障。",
            "蹉跎镜中秋，白髪不相放。",
            "新交得山涛，磊落多识量。",
            "志趣傥能同，斯文未沦丧。"
        ],
        "notes": "",
        "id": "73faf78acdb22834bdeb3ecf27fa53ff"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次莫少虚韵",
        "preface": "",
        "paragraphs": [
            "富贵等劳生，不如行乐耳。",
            "遑遑观一世，荣辱随偾起。",
            "幽寻苦无暇，佳处谁屈指。",
            "春归呼我游，邂逅佳公子。",
            "莫侯江南秀，幽香发蕙茝。",
            "新诗更清激，㶁㶁寒流驶。",
            "锦屏有蒲郎，冰壶清彻底。",
            "便腹久空洞，了不见嗔喜。",
            "岁晚得二友，追随当行李。",
            "五湖三江寛，亦不遗洲沚。",
            "偶来泛扁舟，朱墨推案几。",
            "徜徉一水间，便欲寄残齿。",
            "追观少年心，寂寞已灰死。",
            "穷通岂无命，流坎听行止。",
            "岷山行筑室，计决吾往矣。",
            "斗酒相往还，素约自今始。"
        ],
        "notes": "",
        "id": "3ceeaf1b5495e56111bc6d79f36baa15"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次蒲大受检覆韵",
        "preface": "",
        "paragraphs": [
            "身亲扫除役，敝袍染尘泥。",
            "青云一何高，天险不可跻。",
            "西风吹秋来，草木含凄凄。",
            "鞲鹰屡飞掣，枥马空鸣嘶。",
            "丈夫两鬓斑，籍未通金闺。",
            "不如买田园，荷锸理蔬畦。",
            "岁月无停轨，归计亦已稽。",
            "年来稍闻道，所学忘筌蹄。"
        ],
        "notes": "",
        "id": "5ed3c663973c1eab1082225deb458a80"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵彦正兄见寄",
        "preface": "",
        "paragraphs": [
            "转食柅东州，安闲遂忘归。",
            "兰斋寒灯话，忽作一年违。",
            "江流鲤鱼远，但见鸿雁飞。",
            "缄封一再启，字字蝇头微。",
            "书词与诗意，髣髴聆音徽。",
            "君如初生月，浮云翳其辉。",
            "清光毕竟满，安用长嘘欷。",
            "勉哉辨此心，正直神所依。"
        ],
        "notes": "",
        "id": "fbacc52f83b5697a83b6ce79c54658cf"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次何耕道韵",
        "preface": "",
        "paragraphs": [
            "壮岁已倦游，况今老大时。",
            "素交久离索，劳思何可支。",
            "夫子晚识面，迥非尘中姿。",
            "高言风凛凛，直气山巍巍。",
            "欲登公卿门，进退尚狐疑。",
            "飘然至是邦，为言某在斯。",
            "相见无别事，清谈白日移。",
            "时时矜小技，挽我赋新诗。",
            "自怜憔悴态，容德愧姜姬。",
            "辱赠何以报，恨无琼琚辞。"
        ],
        "notes": "",
        "id": "39165c1190e59ee01a14704fba64630b"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次杨拱辰韵兼简冯可当刘韶美",
        "preface": "",
        "paragraphs": [
            "穷居罕人事，来往断交亲。",
            "粗安鹪鹩居，靡求尺蠖伸。",
            "坐看柴门外，日飞车马尘。",
            "谁能学桔橰，俯仰更随人。",
            "况今世道丧，风俗已浇淳。",
            "为民非野鹿，作吏无古循。",
            "太仓五斗粟，食之愧高旻。",
            "故人善处我，儒官饱常珍。",
            "风月即侪侣，诗书乃比邻。",
            "𬯎然一室中，浩气横八垠。",
            "刘郎晚相遇，放旷如逐臣。",
            "素心日倾倒，吟啸乐天真。",
            "粃糠嵇阮辈，自号葛天民。",
            "马曹似是耳，宁畏官长嗔。",
            "墨池子杨子，风流吾里仁。",
            "偶来官一邦，眉端喜津津。",
            "抵掌论进修，德业须竞辰。",
            "有时相就饮，幕天地为茵。",
            "冯君十年别，龙鹄迹久陈。",
            "邂逅果山底，一见两脚踆。",
            "初来梅蕚吐，欲去柳眉颦。",
            "平生知识多，斯人罕其伦。",
            "我今亦西矣，笻竹访峨岷。",
            "凭谁与之俱，足跣头不巾。",
            "刘郎归既趣，杨子任方新。",
            "从兹遂分手，三秋敌昏晨。",
            "所期各精炼，加飡戒五辛。",
            "他时共相见，两颊桃花春。"
        ],
        "notes": "",
        "id": "a0f63e67fc3e2bff76bd682e89ee7a85"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和元汝功元日感怀",
        "preface": "",
        "paragraphs": [
            "少时喜节物，常恨春来迟。",
            "而今新年至，怀抱不胜悲。",
            "儿童荐椒酒，未饮增长欷。",
            "陜洛果何罪，半世戎马嘶。",
            "坐令冠盖流，星散鸟择栖。",
            "回头望乡国，泪雨秋凄凄。",
            "我公关中豪，志气青云齐。",
            "誓当剪豺狼，不复问狐狸。",
            "夫何丘壑间，从事酒与诗。",
            "烟尘要一扫，櫜弓卧鼓鞞。",
            "天下维泰山，置器安不危。",
            "廓廓大丈夫，功勋千载奇。"
        ],
        "notes": "",
        "id": "73a7022c081368fa20621726f62030cb"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "正月初八日同莫少虚蒲大受王园泛舟各赋二首  其一",
        "preface": "",
        "paragraphs": [
            "春江晚多思，拂面风棱棱。",
            "舟行明镜中，天水同一澄。",
            "沧波濯新柳，乔松上寒藤。",
            "风梅雪飘径，两麦青平陵。",
            "文鲂自潜跃，好鸟相唤譍。",
            "倥偬日少暇，因循来未曾。",
            "清游鄙谢傅，豪气压陈登。",
            "岂惟得佳士，亦复同高僧。",
            "幽情各披写，醉语或侵凌。",
            "偶兹惬怀抱，萧然遗爱憎。",
            "旷野暝烟合，长林初月升。",
            "回舟兴未已，孤塔耿疏灯。"
        ],
        "notes": "",
        "id": "cd5816cd2faa506d26c0e4f401db08fe"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "正月初八日同莫少虚蒲大受王园泛舟各赋二首  其二",
        "preface": "",
        "paragraphs": [
            "名园春信来，冷眼思一窥。",
            "吏文巧束缚，颖脱迺不覊。",
            "兴发勇欲往，壮士先登埤。",
            "但得一樽乐，岂论官职卑。",
            "况兹横清流，适然副心期。",
            "梅梢出翠竹，照水两猗猗。",
            "野航转澄碧，小雨斜风吹。",
            "平生江海怀，是日慰渇饥。",
            "村迥孤烟处，林深幽鸟时。",
            "端疑是吴越，梦到身亦随。",
            "同游客靡恶，喜气回朝曦。",
            "醉倒不自惜，一叶忌倾欹。",
            "新诗许共赋，未唱心力疲。",
            "归来已陈迹，物理观盛衰。"
        ],
        "notes": "",
        "id": "e1206abd557633b6d625955ea28190a1"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和蒲大受王园泛舟用文老韵  其一",
        "preface": "",
        "paragraphs": [
            "邑西屋连云，中有水竹居。",
            "和风纵轻楫，尚忆故年初。",
            "川光宛明媚，况乘春雨余。",
            "临波一以照，飒飒鬓毛疏。"
        ],
        "notes": "",
        "id": "37920cfe13db1b4e8bc6f2f6180c0653"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和蒲大受王园泛舟用文老韵  其二",
        "preface": "",
        "paragraphs": [
            "江边春色动，水面縠文生。",
            "阳和先着力，岸柳摇金晶。",
            "草木有欣意，人心随物情。",
            "日暮不知返，逍遥兴弥清。"
        ],
        "notes": "",
        "id": "088d33ad3abfdeda4bbcc06d9235d07f"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和蒲大受王园泛舟用文老韵  其三",
        "preface": "",
        "paragraphs": [
            "古木卧偃蹇，修篁立葱青。",
            "春风渺无迹，林鸟报先声。",
            "篙师任沿溯，潭纹乱虚明。",
            "佳人更吟咏，洗我尘虑清。"
        ],
        "notes": "",
        "id": "b773514a052a2d863cbd3b420435be17"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和蒲大受王园泛舟用文老韵  其四",
        "preface": "",
        "paragraphs": [
            "平生喜闲旷，梦想祗山林。",
            "曲江理烟艇，鱼鸟皆知音。",
            "晴天乱凫鹜，相呼时一沉。",
            "油然渊中鳞，潜伏恐不深。"
        ],
        "notes": "",
        "id": "df24496d5cd2e63de05d2f45b5b3fb01"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和蒲大受王园泛舟用文老韵  其五",
        "preface": "",
        "paragraphs": [
            "晚风江色佳，水碧烟冥冥。",
            "聊持一壶酒，落日相与倾。",
            "浮荣何预人，于焉乐此生。",
            "往来信扁舟，恍若空中行。"
        ],
        "notes": "",
        "id": "a70cc6a24d1c8314c0481504152cf751"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "感春",
        "preface": "",
        "paragraphs": [
            "百花感阳和，次第变枯槁。",
            "寒梅秀腊前，红叶媚春杪。",
            "无端造化儿，戯剧何小小。",
            "迎春复送春，堪笑枝间鸟。",
            "我以虚静观，一室乾坤悄。",
            "平生诵圣言，闻道亦颇早。",
            "了兹色相空，宁复问先后。",
            "冥心大化俱，左肘从生柳。"
        ],
        "notes": "",
        "id": "8860d94e43a67bc8bbbf5c2ef9599bd0"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "中秋月",
        "preface": "",
        "paragraphs": [
            "萧萧灏气清，风露秋将半。",
            "今夕更无云，银盘转霄汉。",
            "鸟语茂林惊，树影空庭乱。",
            "常时岂不佳，作意人瞻玩。",
            "我欲上广寒，瑶琼蹑飞观。",
            "骑鲸谅不能，永夜空慨叹。",
            "归来却燕坐，神光自辉焕。",
            "始知方寸间，桂阙元非远。"
        ],
        "notes": "",
        "id": "50b61147271dff478895b6e5a65799e1"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "中秋马溪山中望月",
        "preface": "",
        "paragraphs": [
            "佳月四时有，古来重中秋。",
            "今夕万里怀，共作阴霾忧。",
            "我宿招提境，山空夜更幽。",
            "兹念亦未扫，天际屡回头。",
            "冰轮涌碧空，宇宙寒飕飕。",
            "清辉聊一吸，洗尽肝胆愁。",
            "山中魑魅窟，惊窜无所投。",
            "自言天眼明，此地非我留。",
            "缅思区域内，丑怪繁匹俦。",
            "不知大圆影，能尽驱除不。",
            "仰首祝天公，勿遣纤云浮。",
            "纵此白玉盘，年年照九州。"
        ],
        "notes": "",
        "id": "a76d2a96d75f1c928a4e83ee3ffb8ba9"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "中秋月试院中作呈莫少虚",
        "preface": "",
        "paragraphs": [
            "月色本无别，殊观空世情。",
            "今宵云四卷，冰蟾照寰瀛。",
            "无端坐文闱，兀若翳双睛。",
            "窥牗偶一见，始验阴阳并。",
            "孤光何自来，溯日以为明。",
            "三五魄既绝，轮郭自充盈。",
            "循环到今夕，逢金气转清。",
            "乃知造物意，微妙不可名。",
            "伊余禀赋初，二曜同流行。",
            "呼吸即寒暑，乾坤屹峥嵘。",
            "隋珠弹高鸟，惜哉轻此生。",
            "恨无腾化术，返老成童婴。",
            "要须验羲易，观象研其精。",
            "圣处傥心悟，超然合混成。"
        ],
        "notes": "",
        "id": "bc7f7565ac1818ddee375c1449f2395d"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵莫少虚中秋月",
        "preface": "",
        "paragraphs": [
            "纤阿驾秋空，云散无一髪。",
            "长廊步清影，露顶脚不袜。",
            "缅怀同心人，尺咫限胡越。",
            "岂殊南郭老，连墙不通谒。",
            "我忧今夕去，难得如此月。",
            "伫立耿不寐，精诚通恍惚。",
            "莫兄新诗来，夜光映深樾。",
            "颇惊笔力壮，滔滔涨溟渤。",
            "喜极屡索酒，引满非人罚。",
            "醉歌还起舞，恍若换凡骨。",
            "何当乘飞云，举手探蟾窟。",
            "一吸径寸光，尽解平生暍。",
            "飘飘曵霞裾，出入黄金阙。",
            "陋哉揖爽气，空拄西山笏。"
        ],
        "notes": "",
        "id": "b42fa06cae8c3a10afb52f6c8110f7fb"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "再用前韵",
        "preface": "",
        "paragraphs": [
            "我生垂四十，两鬓抽素髪。",
            "声色不挂眼，岂羡凌波袜。",
            "唯有学道心，了不见超越。",
            "何由插羽翰，往造金门谒。",
            "反观金水性，端似天边月。",
            "本从无中来，一物肇恍惚。",
            "玉兔吐寒光，琪树遥清樾。",
            "亭亭照八纮，圆影射沧渤。",
            "斯言世岂闻，轻泄恐天罚。",
            "吁嗟夸毗子，自分无仙骨。",
            "狥财析秋毫，嗜酒醉深窟。",
            "一迷不复返，长病如中暍。",
            "空存玄牝门，金枢已摧阙。",
            "犹为儿女计，白首恋簪笏。"
        ],
        "notes": "",
        "id": "4f43e1cd84ec40eee0b888b061c86ae2"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "少虚以中秋有月预作诗亦次韵矣而月不为出因成数语以解前篇",
        "preface": "",
        "paragraphs": [
            "兹辰阴雨霁，佳月望云端。",
            "彻灯不掩户，伫对清辉寒。",
            "嫦娥岂误人，出入由天关。",
            "天应怕镌镵，故将好景悭。",
            "坐久成叹息，邂逅一何艰。",
            "收视照肝肺，中有白玉盘。",
            "光明无与比，通昔梦魂安。",
            "君今先悟此，一笑定忘言。",
            "虽云形影隔，是心常往还。",
            "前诗非游戯，勿作绮语观。"
        ],
        "notes": "",
        "id": "9cc1cb53fd473f86026f7a496cd4abf7"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "再用前韵以谢诸公见答之什",
        "preface": "",
        "paragraphs": [
            "三贤富文词，献笑发其端。",
            "瓦砾换琼瑶，光照窗几寒。",
            "荧煌句中眼，真透祖师关。",
            "孺子或可教，倾倒无用悭。",
            "嗟余腹空虚，思苦言亦艰。",
            "岂如新诗章，字字珠走槃。",
            "同门法禁严，欲往心未安。",
            "跬步乃千里，髣髴闻笑言。",
            "凭谁写胸臆，锦囊去复还。",
            "步海吾岂惮，波澜时一观。"
        ],
        "notes": "",
        "id": "60b21c2adc440cd7662973cfd31cae66"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "九日诗",
        "preface": "",
        "paragraphs": [
            "去年今日好，在家作重阳。",
            "佳菊嗅金蘂，浊酒𥬠琼浆。",
            "妇子相提携，江臯步晚凉。",
            "颇思一远眺，平原欠崇冈。",
            "今年九日恶，踆踆走路傍。",
            "即无新酿白，岂有半开黄。",
            "老妇与弱子，千里遥相望。",
            "登临眼虽饱，四顾断人肠。",
            "自怜如浮云，天风久飘扬。",
            "世间功名梦，一枕犹未偿。",
            "而此蒲柳年，糊口落四方。",
            "五斗计何拙，饥乌谋稻粱。",
            "况复事尘土，险艰皆备尝。",
            "家有二顷田，可耕亦可桑。",
            "赋租愿少镌，翩然归故乡。"
        ],
        "notes": "",
        "id": "ae5c60a27a985b65ad9c0da2b7c9fb81"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "九日同诸友游丰乐院翠围亭槛前竹树蓊蔽命僧剪除青山宛然复出遂以开林出远山为题探韵印得林字",
        "preface": "",
        "paragraphs": [
            "筑亭邀青山，眷此幽意深。",
            "十年废扫除，木拱竹成林。",
            "客来眼生翳，不惜斤斧寻。",
            "丁丁度余响，几席延嵚崟。",
            "一掌开平川，双鬟出高岑。",
            "初疑白日晦，坐顷失繁阴。",
            "虚壁荡晴影，耿耿明衣襟。",
            "是时菊花节，悠然副登临。",
            "残霞映夕酌，幽籁随清吟。",
            "人情异晨夕，山色无古今。",
            "世间诸法空，通塞本由心。",
            "勉挥金宝劔，勿使茅苇侵。"
        ],
        "notes": "",
        "id": "93628edabe25ceaac078dfeddf2642f4"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "九月二十日率赵彦和王平叔刘谊夫游栖岩寺彦和有诗次其韵",
        "preface": "",
        "paragraphs": [
            "少时苦爱山，藜杖春复秋。",
            "峰峦如佳人，一顾销百忧。",
            "野性不受覊，思与麋鹿游。",
            "失脚名宦场，冠缨络人头。",
            "州家费经营，心轮日万周。",
            "遇阴求少息，此身等蜉蝣。",
            "颇闻西山佳，往作半日留。",
            "小径开宇宙，髣髴规神州。",
            "万象几席间，云烟渺沉浮。",
            "同来三益友，清逸诗家流。",
            "相期老岩穴，委质巢与由。",
            "吾庐有云溪，拂袂行归休。"
        ],
        "notes": "",
        "id": "b93e3e63e313708947f6d58abc20ac3f"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "朝日",
        "preface": "",
        "paragraphs": [
            "鸡号出郊坰，残月犹未没。",
            "东方迤逦明，林表上初日。",
            "团圆状车盖，光射半天赤。",
            "我时决两眦，喜极还叹息。",
            "迩来天令乖，宇宙秋霖积。",
            "阴霾翳扶桑，不放翔阳逸。",
            "行者厌泥涂，耕者忧稼穑。",
            "官卑何所为，坐视空戚戚。",
            "金乌忽飞晓，光曜宛如昔。",
            "须臾一镜升，烟雾眇无迹。",
            "八纮顿清明，万象趋烜赫。",
            "人情绝愁叹，熙熙遍阡陌。",
            "无端南山云，尚恐复蒸欝。",
            "安得大力士，长挽羲和出。"
        ],
        "notes": "",
        "id": "328ffcf6ce7f1afbacaf9ed5297b4b88"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "晚晴",
        "preface": "",
        "paragraphs": [
            "朝来寒露重，旭日庆新晴。",
            "长空烟霭净，遥岑锦绣明。",
            "野竞农夫获，路多游子行。",
            "岁事竟如何，且欲供粢盛。",
            "矧彼关外戍，仰哺十万兵。",
            "粮运傥不绝，因缘活此生。",
            "吾家有瘠田，努力事躬耕。",
            "宁辞畎亩劳，每作风雨惊。",
            "心期了租赋，敢望仓箱盈。",
            "耋龄无多日，妄意观太平。"
        ],
        "notes": "",
        "id": "32425f2dc7bf54042ab4f9f7ff9bf836"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "冯当可以日暮碧云合佳人殊未来效建除体作诗招胜之且索同赋因用其韵",
        "preface": "",
        "paragraphs": [
            "日色久无光，霖霪更弥旬。",
            "暮空出华月，秋气生精神。",
            "碧天湛如水，山川供奇珍。",
            "云韶髣髴奏，嗈嗈鸿雁宾。",
            "合欢亦有酒，写景招四隣。",
            "佳篇一讽诵，逸气凌苍旻。",
            "人龙忆许子，枉驾定何辰。",
            "殊方思会面，语笑情益亲。",
            "未闻环珮音，怀想空谷人。",
            "来成六溪逸，气合同天伦。"
        ],
        "notes": "",
        "id": "fb02a0137a3c0d13eec1a8d0f30fa99e"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "恭南酷热",
        "preface": "",
        "paragraphs": [
            "阴阳有定数，天地无全功。",
            "偏雨或偏旸，消息岂难穷。",
            "今夏孟仲雨，季月暑隆隆。",
            "赫曦不停轨，火云日燔空。",
            "晨兴迨晚暮，危坐沸鼎中。",
            "一夕四五起，倦鸟思逃笼。",
            "扇手腕几脱，所招皆温风。",
            "年来复何罪，遭此炉炭烘。",
            "迅雷空殷殷，微雨秪蒙蒙。",
            "燋燃到草木，禾稻忧不丰。",
            "颇闻炎瘴地，威势增祝融。",
            "又闻大热狱，食饮浑洋铜。",
            "法法惟心造，报应万不同。",
            "吾家有云溪，竹间二水通。",
            "入门爽毛骨，清绝广寒宫。",
            "插羽欲飞去，免为旱魃攻。"
        ],
        "notes": "",
        "id": "396ccdd89265dc77792fdc3388260c55"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和元汝功晚凉城上",
        "preface": "",
        "paragraphs": [
            "潜鳞思纵壑，倦羽欲归林。",
            "平生山水兴，过眼必登临。",
            "况复西风来，天云布层阴。",
            "残暑退十舍，新凉直万金。",
            "寒光流素魄，远碧露危岑。",
            "高士感时节，忘言发幽琴。",
            "子期不可作，天地知吾心。",
            "林木为之振，人间无此音。",
            "诗成寄孤客，清飇一披襟。",
            "会当逢好景，藜杖去相寻。"
        ],
        "notes": "",
        "id": "ae9ef4a638ededd13696303763be37e7"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "久雨",
        "preface": "",
        "paragraphs": [
            "乾坤冷气积，无日不阴雨。",
            "涔涔昼连宵，簷声暗砧杵。",
            "田间愁老农，道上泣行旅。",
            "首尾四周旬，泥深污后土。",
            "有时暂止息，无奈云仍聚。",
            "晴阳出复没，明灭见林莽。",
            "万事姑置之，所伤在秋稌。",
            "何岁无凶荒，中原尚豺虎。",
            "军食竟不充，馈饷尤艰苦。",
            "稽首望羲和，披阴照寰宇。"
        ],
        "notes": "",
        "id": "5647f96da0b4698aba67be800334ecf2"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "亦乐堂",
        "preface": "",
        "paragraphs": [
            "君子素位行，穷通等寒暑。",
            "漠然随所寄，廊庙即环堵。",
            "姬孔彼何人，名德照今古。",
            "若以优劣观，此论吾不与。",
            "鄙夫晚闻道，行藏心自许。",
            "白髪尚婆娑，青衫久蓝缕。",
            "鸡鸣意在晨，宁复问风雨。",
            "乐天夫何忧，贵贱同归土。"
        ],
        "notes": "",
        "id": "fcc9ef63ba7696895b62401a8bf6c795"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "自堂诗为张亿作",
        "preface": "",
        "paragraphs": [
            "大道绝群伦，古今无匹配。",
            "张子涉其源，超然意冥会。",
            "宴坐一堂空，乾坤皆破碎。",
            "八荒自神游，万法非我对。",
            "眼前欝峥嵘，毫髪了无碍。",
            "揭名谅真实，举首谁领解。",
            "咄哉愚痴儿，矜已妄尊大。",
            "一念思遗物，胸次先愦愦。",
            "不见南荣趣，偕来还几辈。",
            "颠倒欲何之，却走山愈背。",
            "吾今识子綦，独立形骸外。",
            "寂寥千载余，光采炯如在。"
        ],
        "notes": "",
        "id": "0429ac801fc3b2bdcc3a555ca3c45142"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "李文山书堂",
        "preface": "",
        "paragraphs": [
            "蓄书不能读，人以书簏方。",
            "譬如守钱奴，万镪空靳藏。",
            "读书不能行，虎皮质犬羊。",
            "诗礼假发冡，高言诬黄唐。",
            "我观古圣贤，道学甘膏粱。",
            "文字初未广，游心自得场。",
            "后人富典籍，洛诵日洋洋。",
            "唇腐无所归，白首徒悲伤。",
            "普慈群圃胜，中间敞华堂。",
            "本非挟册地，宾筵罗豆觞。",
            "揭名意安在，诗板借辉光。",
            "斵轮如可作，试与一平章。"
        ],
        "notes": "",
        "id": "dc2c548d934665ad2368a024403b62b5"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "横翠堂成与诸公落之蒙贶佳篇不敢当也谩作数语以纪其实",
        "preface": "",
        "paragraphs": [
            "何处无奇观，隐显随所遇。",
            "事有幸不幸，邂逅元非素。",
            "招提枕山趾，出郭才数步。",
            "高亭齐浮云，杖策邀我屡。",
            "西厢偶徘徊，屋敝惊颓仆。",
            "穴壁试一窥，似觉万景聚。",
            "同来老先生，错愕喜相顾。",
            "明朝便鸠工，栋宇更寻度。",
            "华堂不日成，杂沓千山赴。",
            "落日下层巅，寒烟笼远树。",
            "乾坤发秘藏，物象争呈露。",
            "烂赏良未能，草略杯盘具。",
            "群公意尽欢，韵语各吟赋。",
            "和气回阳春，篇篇奏韶濩。",
            "堂以横翠名，夸诧盈道路。",
            "人材何异此，用舍得其趣。",
            "渭滨一钓夫，起为周室辅。",
            "皇皇鲁真儒，终以不合去。",
            "圣道奚加损，山亦无新故。",
            "废兴适然耳，万事成感悟。"
        ],
        "notes": "",
        "id": "b874b72c8b3e8d3d187a32626d876731"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "草堂",
        "preface": "",
        "paragraphs": [
            "草堂何处觅，云黯浣花溪。",
            "栋宇已非昨，松竹尚依依。",
            "荒坡卧颓日，寒浪摇清飔。",
            "万象不禁写，吟哦想当时。",
            "我公本天人，造化生肝脾。",
            "道大世不容，远迹西南维。",
            "波涛涌笔端，孤愤寄新诗。",
            "诗中尽经济，秋毫未设施。",
            "后人不知公，但赏琼琚词。",
            "文章一小技，于道信为卑。"
        ],
        "notes": "",
        "id": "ab08763ee5ba1be949b5fde6c6136b87"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "山斋",
        "preface": "",
        "paragraphs": [
            "我本丘壑姿，脱巾为谋食。",
            "随牒几推迁，铜章领岩邑。",
            "初期窃余闲，焚香弄书册。",
            "文法何苦多，日力不暇给。",
            "讼纸秋叶翻，使符星火急。",
            "自怜拙追科，难复济繁剧。",
            "秋毫殊未试，直道聊抆拭。",
            "白眼已纷纷，丹心犹汲汲。",
            "要令四万家，实惠涓尘及。",
            "怒骂奚足云，此意天应识。",
            "西斋靓且深，于焉少游息。",
            "幽独谁相对，古壁苍崖立。",
            "高人喜过从，玄论挥八极。",
            "世情一笑休，欲语不如默。"
        ],
        "notes": "",
        "id": "9c1f73721788b5c1dc1c9c4a6ebd8257"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "仁寿县治新开小轩以琴中趣名之用趣字韵赋之",
        "preface": "",
        "paragraphs": [
            "渊明识琴心，徽弦总不具。",
            "兴发时抚弄，悠然得真趣。",
            "杳然太古音，充满一切处。",
            "吾今琴亦亡，至乐随所寓。",
            "调此方寸微，物物尽和豫。",
            "一奏万化熙，再奏九功叙。",
            "大声越宫商，俗耳恐难喻。",
            "单父不下堂，阳春被黎庶。"
        ],
        "notes": "",
        "id": "af9d2c4c4995a96f9de5b2d39dcc2999"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵蒲大受琴中趣二首  其一",
        "preface": "",
        "paragraphs": [
            "二器入范围，物物皆吾琴。",
            "外响蕴真寂，中虚含妙音。",
            "世人若著相，正堕声色林。",
            "那知反听处，万象融一心。",
            "伊余晚闻道，奇病得聋瘖。",
            "诗成自吟咏，酒热谁献斟。",
            "山高水洋洋，子期亦已沉。",
            "燕坐忽神游，月明秋夜深。"
        ],
        "notes": "",
        "id": "0a7e798201207199f65d9f6180f88dcc"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵蒲大受琴中趣二首  其二",
        "preface": "",
        "paragraphs": [
            "人生饮天和，各抱无弦琴。",
            "云何不自开，溺彼宫商音。",
            "郑卫剧淫哇，听者返如林。",
            "耳根一以荡，万刼迷真心。",
            "安得佛之力，与世开群瘖。",
            "神机运帝车，元气如酌斟。",
            "鱼鸟得其性，云渊自飞沉。",
            "不见南风歌，仁声入人深。"
        ],
        "notes": "",
        "id": "791d3bd17a21b28fba670490ced25587"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "新开小轩晁子西有诗以韵答之二首  其一",
        "preface": "",
        "paragraphs": [
            "平生栖息地，往往旋修筑。",
            "为怜双净眼，不肯受羁束。",
            "官居凿小轩，容膝盖已足。",
            "于焉得逍遥，内视聊自牧。",
            "廓廓乾坤大，冥冥鬼神服。",
            "是心不违仁，如种五谷熟。",
            "乃知穷且贱，未必不为福。",
            "朋僚饷新诗，句法惊小陆。",
            "秀色增云山，荣光发林木。",
            "何妨曵杖来，斯乐未敢独。",
            "清谈可以饱，岂但蠲烦促。",
            "非必酒与肴，佳客始能速。"
        ],
        "notes": "",
        "id": "c4b250e607cc74c8d6ca74d5b7d536b9"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "新开小轩晁子西有诗以韵答之二首  其二",
        "preface": "",
        "paragraphs": [
            "我无先世英，敢望燕台筑。",
            "譬如坎井蛙，拘虚徒窘束。",
            "又如鹪鹩巢，所寄一枝足。",
            "名不闻公卿，迹非侣樵牧。",
            "眼花鬓毛霜，黾勉作侯服。",
            "吏才固不高，民事亦稍熟。",
            "每欲思寡过，岂敢求多福。",
            "群公迟风云，行矣龙起陆。",
            "佳篇杂沓来，文绣被土木。",
            "坐令北窗下，不知有穷独。",
            "相逢一笑粲，语妙席自促。",
            "凭谁觅仙方，造酒逡巡速。"
        ],
        "notes": "",
        "id": "bb5ebdffa0da706f98a9ef26efb26f68"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "题苏庆嗣睡乐轩",
        "preface": "",
        "paragraphs": [
            "六凿森剑戟，一枕寄华胥。",
            "觉梦既殊辙，睡兮真乐欤。",
            "达人蕴大观，方寸包太虚。",
            "忧乐两不知，寤寐常如如。",
            "昔也蝶栩栩，今焉周蘧蘧。",
            "而于我法中，无欠亦无余。",
            "以睡为乐耶，不睡宁悲渠。",
            "然则此轩名，无乃滞一隅。",
            "苏子笑而应，斯岂真吾居。",
            "飘流阅世故，早识心地初。",
            "今古一偃仰，天地一蘧庐。",
            "揭名聊尔耳，至言恐惊愚。"
        ],
        "notes": "",
        "id": "ecee353d5a907e908350e0f838207e25"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "杨隐父新开竹轩赋诗遗之",
        "preface": "",
        "paragraphs": [
            "擢干傍东岗，穷年閟幽独。",
            "寒分渭水烟，莹矗蓝田玉。",
            "凿户清飇来，秀色鲜可掬。",
            "羁人初一见，洗尽尘土目。",
            "中心已空洞，劲节秋仍绿。",
            "相期老岁寒，荣悴从草木。",
            "坚姿恐为用，扶危度深谷。",
            "化龙生云雨，岂止鸾凤宿。"
        ],
        "notes": "",
        "id": "0348b6d5acc1e59c1e15e8a21c5352d3"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "隐父见示和章再用前韵",
        "preface": "",
        "paragraphs": [
            "关西千户侯，分此霜根独。",
            "几年用幽意，列屋攒苍玉。",
            "如闻手自种，培养非一掬。",
            "高标邈何所，于焉识面目。",
            "脸笑桃花红，睂憎杨柳绿。",
            "颀然立儿孙，挺操异群木。",
            "我尝听余音，球琳响山谷。",
            "当约嵇中散，携琴此间宿。"
        ],
        "notes": "",
        "id": "74838c617a5270659294b9ccbb3c953d"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "再和前韵答隐父二首  其一",
        "preface": "",
        "paragraphs": [
            "吾宗枝干衰，弱植念孤独。",
            "结交得此君，蒹葭倚琼玉。",
            "即之不忍去，爽气如可掬。",
            "初观爱柯茎，久坐穷节目。",
            "细叶裁云新，深根封藓绿。",
            "从今净两眼，不数山中木。",
            "世路繁荆榛，相将隐空谷。",
            "直须丹凤来，采实虞庭宿。"
        ],
        "notes": "",
        "id": "7866d4306efd557922b2c20b80ab0d08"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "再和前韵答隐父二首  其二",
        "preface": "",
        "paragraphs": [
            "植物禀清气，天与寒筠独。",
            "陆离草树间，贵贱分珉玉。",
            "王孙爱夭红，采蘂动盈掬。",
            "如何檀栾姿，睥睨少青目。",
            "物色变炎凉，永守霜中绿。",
            "岂无哕哕音，律吕谐金木。",
            "世无伶伦耳，风云驻幽谷。",
            "七贤何苦来，契约元有宿。"
        ],
        "notes": "",
        "id": "472c0ffa94b74cbcbbbf563d04752cac"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "知郡范公泽游野意轩尽斩轩前恶竹之蔽眼界豁然时升有诗用其韵",
        "preface": "",
        "paragraphs": [
            "胜景天壤间，造物不能秘。",
            "堂堂亘古今，取舍愈无匮。",
            "江山本自如，优劣随人意。",
            "城东古招提，轩宇旧凿翠。",
            "老僧不解事，养竹日蒙蔽。",
            "高人偶来游，踌躇重增喟。",
            "呼童纵斧斤，似割眼中翳。",
            "平原露寒芜，远树浮翠气。",
            "天阔飞鸟没，云烟荡无际。",
            "快哉指顾间，千里归睥睨。",
            "我闻亟走观，宛非前日地。",
            "风光捆载归，髣髴挑吟思。",
            "珠玑忽飞来，怳与吾心契。",
            "更欲纪其由，多辞亦云赘。"
        ],
        "notes": "",
        "id": "66d73cb471a4380ecf55c7f58e7ee532"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "题宋公圭宿云轩",
        "preface": "",
        "paragraphs": [
            "趋名老鞍马，避世终山林。",
            "二涂各有蔽，贤哲多所箴。",
            "宋侯初出仕，逸足已骎骎。",
            "世路厌荆棘，翩然脱华簪。",
            "卷舒何自由，白云本无心。",
            "开轩资笑傲，霜筠绿阴森。",
            "床头有浊醪，壁间余素琴。",
            "渊明久寂寞，千载得知音。"
        ],
        "notes": "",
        "id": "1072d8001d189e6e73d6b5f20becd52a"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "题绝尘亭",
        "preface": "",
        "paragraphs": [
            "咫尺有佳境，何用山泽游。",
            "地偏尘自远，松竹鏁深幽。",
            "亭亭出危塔，湛湛俯长流。",
            "凭轩目一纵，骄蹇万象收。",
            "我来意颇适，坐对孤云浮。",
            "同心二三友，旷达亦罕俦。",
            "衔杯送颓日，随寓得所休。",
            "不知世间人，亦有此乐不。",
            "出处付身外，吾生可自由。",
            "他时傥乘兴，相伴只沙鸥。"
        ],
        "notes": "",
        "id": "cdd9eb804b5b13abb899f5a7571d8f76"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "与大受述之耕道游绝尘亭探韵得赋字",
        "preface": "",
        "paragraphs": [
            "人生合散多，罕与故人遇。",
            "今辰天气佳，偶尔得清晤。",
            "况复临江亭，一目万景聚。",
            "晚烟乍明灭，天远重重树。",
            "长江湾环来，浩荡仍东注。",
            "对此酌春酒，饮酣诗可赋。",
            "我欲写笔端，恨无摩诘句。",
            "岂如二三公，才力超七步。",
            "观情殊未阑，倐忽天欲暮。",
            "凭谁挽羲和，为把车轮驻。"
        ],
        "notes": "",
        "id": "2a9c9c0695d9da3bfd9fd49ed777d759"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和光亭",
        "preface": "",
        "paragraphs": [
            "竹里徜徉了，花开也一过。",
            "桃杏东风浅，海棠春意多。",
            "华丽岂不好，达人要同和。",
            "青青与红红，相去能几何。",
            "况兹十二法，净秽本同科。",
            "而彼世间愚，妄想分臼窠。",
            "我昔早闻道，随流挹其波。",
            "照镜腼功业，素髪从蹉跎。",
            "林下既逍遥，尘中亦婆娑。",
            "不妨唤天女，来伴老维摩。"
        ],
        "notes": "",
        "id": "954ba034e23cc519aff30c3e48c2b9e0"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "乘桴亭",
        "preface": "",
        "paragraphs": [
            "孔子道不行，时君目腐儒。",
            "乱邦难置足，遂欲九夷居。",
            "更作乘桴语，与此意何殊。",
            "一木异舟楫，波涛宁可逾。",
            "愤世有激尔，盖用警聋愚。",
            "季路犹未达，而况他人与。",
            "我生亦不辰，兵戈溷中区。",
            "两脚倦远涉，跼蹐西南隅。",
            "临深每慨叹，长江良起予。",
            "兴发撑小艇，鬰堙聊一舒。"
        ],
        "notes": "",
        "id": "8f2910c6b8aded0fb928dec338cf5908"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "倚楼",
        "preface": "",
        "paragraphs": [
            "官闲何所之，倚楼纵远目。",
            "田畴耒耜出，高下春雨足。",
            "人家有生意，慰我苦幽独。",
            "忆昨水沴余，海气荡坤轴。",
            "蛟龙坼川原，舟楫造谿谷。",
            "禾麻安更论，未能保骨肉。",
            "有子易为食，何以厚风俗。",
            "上赖天子圣，诏书勤抚育。",
            "虽使发仓廪，饱岁实无蓄。",
            "郡县徒仓皇，论丁具𫗴粥。",
            "所救无几何，往往委沟渎。",
            "今兹气候正，逋民稍来复。",
            "楚风重祠庙，才归竞巫祝。",
            "此物岂有灵，焉能助丰熟。",
            "渺思济时策，慎择良宰牧。",
            "金缯斥诛求，教化行比屋。",
            "祖宗德泽深，万岁长沐浴。",
            "题诗起高兴，飘然跨鸿鹄。"
        ],
        "notes": "",
        "id": "15aa697c50c854594ae28cfa39fef7dd"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "登致爽阁观山用种字韵同赋一首",
        "preface": "",
        "paragraphs": [
            "群峰鬰崔嵬，西北天壁竦。",
            "短松被南冈，髪立何种种。",
            "中间一川平，楸枰界千陇。",
            "晨光霁雾搴，冥色寒烟重。",
            "幽人每登临，气与秋山耸。",
            "万象入嘲弄，敏思飞泉涌。",
            "嗟予老索寞，高躅难继踵。",
            "风光本自如，绮语浪嘉宠。",
            "况复将此心，勃勃尘虑壅。",
            "日月不假借，学道须猛勇。",
            "誓当守株愚，从人呼傝䢆。"
        ],
        "notes": "",
        "id": "be1eed90fb8cb0837ce1d8a9c44fed49"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "戏题睡庵壁",
        "preface": "",
        "paragraphs": [
            "自我观世间，色色厌逐迫。",
            "个中无尺地，漫不见阡陌。",
            "中有南柯游，未怕东方白。",
            "闭眼一榻多，开眼六合窄。",
            "弥明息如雷，非我门下客。",
            "觉寐两不知，偃仰有真宅。"
        ],
        "notes": "",
        "id": "13f8b984d695a2245b7ecb63b63cbb2c"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "游大隋山",
        "preface": "",
        "paragraphs": [
            "我闻大隋名，梦寐犹记录。",
            "得檄天彭道，喜气和可掬。",
            "出城六十里，崎岖转江曲。",
            "山门忽斗上，危步依笻竹。",
            "崩石带烟云，异草罗涧谷。",
            "寂鸟下窥人，累猿时挂木。",
            "路穷才见寺，金碧焕双目。",
            "祖师古定光，灯冷无人续。",
            "开公生异世，大事如付嘱。",
            "僧言山长阴，朝暮云容蹙。",
            "兹辰为我晴，叠岫堆浓绿。",
            "虚阁倚秋风，一洗尘土俗。",
            "举手揖丹景，摃身跨白鹿。",
            "十年劳问讯，亲到心始足。",
            "坐久烛渐微，借榻云间宿。",
            "山寒寐不成，窗外泉鸣玉。"
        ],
        "notes": "",
        "id": "aca0ec60e70add85a4f54fdef09b2815"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "题李彦泽紫云洞",
        "preface": "",
        "paragraphs": [
            "老李天中仙，一念人间世。",
            "簪裳四十秋，不取公卿位。",
            "星斗烂文章，日月悬忠义。",
            "缘断还帝乡，飘飘若蝉蜕。",
            "玉骨瘗高丘，乃其所卜地。",
            "山川暨草木，拱揖浮苍翠。",
            "向来峰之巅，勃鬰蟠紫气。",
            "神物常护持，景色多秀异。",
            "郎君久慕道，泥滓唾声利。",
            "石洞琢青苔，万古开天秘。",
            "非关痼烟霞，稍欲远朝市。",
            "要栖老仙灵，以奉香火事。",
            "不知骑鲸去，尘宇宁俯视。",
            "洞兮既清幽，且尽人子志。"
        ],
        "notes": "",
        "id": "65f4269f6e0368772b977b36bd0c7a13"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "龙渊",
        "preface": "",
        "paragraphs": [
            "修竹不知数，云藏小渭川。",
            "亭沼经营初，观者日骈阗。",
            "耆旧为我语，中有一龙渊。",
            "时时见怪象，吐气如长烟。",
            "渔人或舣舟，樵牧不敢前。",
            "兹实总角时，耳聆父老言。",
            "相携示其处，止水涵青黫。",
            "沈沈不见底，似有蛟蛇蟠。",
            "我时心语口，龙岂居其间。",
            "江湖非不广，而此栖蜿蜒。",
            "有无未可知，疑信空相传。",
            "皇天傥困汝，时至须腾骞。",
            "沧溟可以家，一徙窟宅悭。",
            "变化作霖雨，涤荡骄阳愆。"
        ],
        "notes": "",
        "id": "9072a6dac535aafb6391954c1e948996"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和元汝功江臯感怀",
        "preface": "",
        "paragraphs": [
            "奸谀同一辙，举世谁与归。",
            "溪山有佳趣，此乐知者稀。",
            "悠然远罾弋，鱼潜鸟高飞。",
            "不作无根云，苍狗变白衣。",
            "使君见几早，万事已觉非。",
            "拏舟漾清波，策杖登高崎。",
            "逍遥兴未已，烟霞收夕霏。",
            "身从麋鹿游，心与尘垢违。",
            "惜哉经纶手，把钓渭水湄。",
            "冷眼笑纷纷，甘贻肉食讥。",
            "强敌犹张王，屠灭烦天威。",
            "要取虞渊日，咸池浴明晖。",
            "愿君投缗竿，风云起苔矶。",
            "雍容坐帷幄，密勿旋枢机。",
            "莫学西山卧，穷年空采薇。"
        ],
        "notes": "",
        "id": "82f227b4e062fa2ba76b850e17ba1a21"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "泛舟至临江院",
        "preface": "",
        "paragraphs": [
            "清江借篙师，津流不须问。",
            "行行镜中天，水鸟嗔人近。",
            "绝岸得危亭，一目千里尽。",
            "山川草木妍，造物无少吝。",
            "谁知天壤间，眇然一方寸。"
        ],
        "notes": "",
        "id": "57c56db0ed10f3835eff582f2f5abe72"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "十一月四日陪诸公游神泉南山院二十韵",
        "preface": "",
        "paragraphs": [
            "官闲访招提，偶作南山游。",
            "门前乔木阴，苍藤挂髯虬。",
            "野僧出迎我，貌古气且柔。",
            "相将入壶中，水竹净双眸。",
            "万竿团修翠，一溪皱横流。",
            "长桥翼方沼，髣髴疑行舟。",
            "角门通细路，崎岖上层丘。",
            "树色老欲瞑，风声寒自飕。",
            "佛阁瞰澄碧，下有百丈湫。",
            "客言龙所邑，不受鱼与䲡。",
            "行行更小亭，罗坐得小休。",
            "石罅流清泉，甘冷无与俦。",
            "濯足夫岂敢，洗耳良末由。",
            "自怜山中人，十载冠压头。",
            "公檄听奔走，端似置书邮。",
            "惟有烟霞疾，沈緜未肯瘳。",
            "邂逅惬幽怀，落日尚迟留。",
            "五斗奚堪恋，十亩亦易求。",
            "要希陶渊明，投绂事农畴。",
            "超然傲尘世，知命复何忧。"
        ],
        "notes": "",
        "id": "e145fdc0a3fef09e484315b5676cbcb0"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "游杨村仁王院二十韵",
        "preface": "",
        "paragraphs": [
            "山行不作懒，杖策穷幽邃。",
            "崎岖十里余，乃得桃源地。",
            "竹树蓊以鲜，峰峦秀而媚。",
            "娇云弄奇姿，啼鸟含幽意。",
            "周遭帷幄中，一带江流驶。",
            "始知造物悭，异境亦所秘。",
            "行行松门深，钟磬出萧寺。",
            "残僧五六辈，相顾各猜异。",
            "须臾问讯通，颜色颇夷粹。",
            "高堂清风多，起我无穷思。",
            "提携更小庵，清绝非人世。",
            "自怜学宦游，十载沉卑位。",
            "功名与丘壑，两计皆未遂。",
            "时变搅中肠，忧端丛千猬。",
            "岂如山间僧，了无秋毫累。",
            "一榻寄岩阿，烟霞为活讣。",
            "脱身名利尘，洗耳市朝事。",
            "兹游成邂逅，颇与宿心契。",
            "晚日下层巅，踌躇聊自慰。",
            "重来定何时，往往先梦寐。"
        ],
        "notes": "",
        "id": "e543c9e63983b97b3b62adab90837c1a"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "普慈郡池板桥颓壊更为石桥",
        "preface": "",
        "paragraphs": [
            "莲塘十亩方，中作长桥渡。",
            "荒荒岁月老，烈烈风雨蠧。",
            "板面拆已穿，梁脊桡而腐。",
            "我来日曵杖，往往不能步。",
            "平生历险危，所至靡惊惧。",
            "唯持忠信行，似有神物护。",
            "但忧强童子，失足或颠仆。",
            "乃伐南山石，甃成如砥路。",
            "曾微十日劳，遂享百年固。",
            "怅昔用材力，其费一何巨。",
            "前人岂不思，袭旧终莽卤。",
            "作诗示儿曺，万事长要虑。"
        ],
        "notes": "",
        "id": "a38ce5e3ada50e8a226190bb0c6d2b7c"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "放步园林得俗字韵",
        "preface": "",
        "paragraphs": [
            "林稀怨秋风，松柏未改绿。",
            "偷闲挈杖来，小迳缘诘曲。",
            "鸟鸣契深心，山色供遐瞩。",
            "欣然若有获，一荡尘襟俗。",
            "平生本逸放，谁信简书束。",
            "失身名宦场，冠冕成桎梏。",
            "老骥欲何之，盐车终局促。",
            "求仁又焉贪，知足乃不辱。",
            "纳纳乾坤大，胡为自蹐跼。",
            "归欤倘成赋，矫首云中鹄。"
        ],
        "notes": "",
        "id": "83125c7181477307e9f3959bae4ef394"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵仲明举西郊别墅",
        "preface": "",
        "paragraphs": [
            "我闻修竹阴，清邃不受暑。",
            "安得十亩余，其中创幽墅。",
            "日长惟鸟声，昼静无人语。",
            "习习来微风，萧萧堕寒雨。",
            "呼儿出柴扉，垂纶坐沙渚。",
            "斯志久未遂，世路今弥阻。",
            "新诗何起予，风味胜清醑。",
            "自怜拘一官，隐逸愧前古。",
            "好梦只林泉，羁踪犹粪土。",
            "岂能学贪夫，忘身徇圭组。"
        ],
        "notes": "",
        "id": "aaab41c3a856e6f016fc037a67713fb6"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "前十三章未见营创之意因成古风",
        "preface": "",
        "paragraphs": [
            "纷纷世间法，失得随所寓。",
            "有心不吾来，无以不吾拒。",
            "敝帚贵千金，穷阎封万户。",
            "成理先默定，畴能测其故。",
            "我生麋鹿姿，林壑所忻慕。",
            "抗志老渊明，早卜柴桑住。",
            "蓬门直清江，傍有万竹坞。",
            "捐金买寻丈，地主牢不许。",
            "往来二十秋，垂涎焦肺腑。",
            "谁欤诱其衷，百亩倐见予。",
            "云栖渺空明，似有神物护。",
            "入林两腋风，步武觉轻举。",
            "三径手自开，一一通幽处。",
            "取胜著新亭，揭名非苟取。",
            "遐光远山入，静听珍禽语。",
            "园花四时春，岸木千年古。",
            "昔也荆榛场，今焉琼玉府。",
            "清境世所无，金谷谁比数。",
            "再拜天之赐，从兹谢簪组。",
            "名宦空疲人，视此真粪土。"
        ],
        "notes": "",
        "id": "fc9d3c7db3fda9b6584eec42220ce3ca"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "治园",
        "preface": "",
        "paragraphs": [
            "故园别日久，归来三径荒。",
            "丛竹壊新壁，枯荷掩幽塘。",
            "满地叶狼籍，草木为不芳。",
            "儿童力并除，百卉俨成行。",
            "遥岑出葱菁，清波皱沧浪。",
            "一朝旧观还，林壑愈争光。"
        ],
        "notes": "",
        "id": "7cb0b025d4ec698f0172fab7d4f89f10"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "扫径",
        "preface": "",
        "paragraphs": [
            "阴森百亩林，所向无不好。",
            "俗客岂曾来，幽处通蓬岛。",
            "一色尽琅玕，坚润真可宝。",
            "天风时脱叶，满径堆残槁。",
            "适然宾客至，课奴先痛扫。",
            "要使吾心净，置之勿复道。"
        ],
        "notes": "",
        "id": "77cb4effd5581043b470107a50f8c08e"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "留客",
        "preface": "",
        "paragraphs": [
            "田庐欠过从，每与樵渔伍。",
            "胸中抱欝欝，舌在不能吐。",
            "佳客忽顾我，苦留终日语。",
            "林间喜徜徉，纵舌评今古。",
            "所具只村醪，水竹当笾俎。",
            "临去约重来，一笑便相许。"
        ],
        "notes": "",
        "id": "4b43e3c1048be8859702c928ee6199ae"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "负暄",
        "preface": "",
        "paragraphs": [
            "儒生习气深，寒陋浑未除。",
            "茅簷负晨曦，暖入四体舒。",
            "怡然得真趣，自谓世所无。",
            "不知华屋下，绣茵围红炉。",
            "风霜搅乾坤，冻死盈路隅。",
            "无计凌空去，云间留日车。"
        ],
        "notes": "",
        "id": "dbb4a8fb79232887123281bc596a7417"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "临流",
        "preface": "",
        "paragraphs": [
            "长江一镜净，岂但烛须睂。",
            "清光莹我心，双鬓任如丝。",
            "鸥鹭近人来，游鱼亦可窥。",
            "不把尘缨濯，身世两相遗。",
            "好观东去浪，昼夜无休时。",
            "学道正如此，到海以为期。"
        ],
        "notes": "",
        "id": "dd9716f914311da179122dcd5e2a07c3"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "闲中真乐",
        "preface": "",
        "paragraphs": [
            "人间富与贵，孰不羡王侯。",
            "静边细一观，何其劳且忧。",
            "去来风中云，出没水上沤。",
            "推迁无定在，秋毫非我谋。",
            "既仕知此理，官衢屡回头。",
            "今也衡门下，卧起得自由。",
            "随流任纵横，飘如不系舟。",
            "触处尽禅悦，俗乐宁可侔。",
            "死生夜旦耳，吾心有天游。",
            "肯学痴狂子，盖棺事始休。"
        ],
        "notes": "",
        "id": "46d0a01ef019f56ac3cf8ce1b24ff13a"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "闲中打睡",
        "preface": "",
        "paragraphs": [
            "永日无一事，何妨白昼眠。",
            "是中有佳处，心形每自便。",
            "六用不能行，根尘都弃捐。",
            "非醉亦非迷，神守得安全。",
            "古人曷诃责，盖欲绳其愆。",
            "粪墙斥宰予，便腹嘲孝先。",
            "我则异于是，一息养绵绵。",
            "魂梦既已无，中扃绝万缘。",
            "不游华胥国，真乐侔乎天。",
            "要学希夷子，且作地行仙。"
        ],
        "notes": "",
        "id": "fa89b099274f30c1c8a1c11eff544a15"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "夜坐",
        "preface": "",
        "paragraphs": [
            "永夜不可寐，霜风凄北窗。",
            "一室何所有，书帙对寒釭。",
            "当今苦乏才，九鼎从敌扛。",
            "翠华尘屡蒙，南北分大江。",
            "有酒强排遣，饮湿难空缸。",
            "孙膑不再生，畴能死穷庞。",
            "肉食无远谋，狐裘正茸尨。",
            "我欲叩阊阖，钟以寸筳撞。",
            "理乱非吾事，忧心如是降。",
            "宴坐鸣天鼓，和声听逢逢。"
        ],
        "notes": "",
        "id": "0a19f6ad8e30d73a78951a295ebdc8b2"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "感怀",
        "preface": "",
        "paragraphs": [
            "冬仲阴气骄，微阳尚潜伏。",
            "草木惨无容，霜威日夜酷。",
            "君子览时运，悠然守幽独。",
            "吹律者何人，微暖还燕谷。",
            "玉衡无淹次，天道旋反复。",
            "低回伫春风，求友升乔木。"
        ],
        "notes": "",
        "id": "0352ddc7aeb7414f2b2e920082befee2"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "又用前韵",
        "preface": "",
        "paragraphs": [
            "道人息以踵，气马自调伏。",
            "神炉造化驰，不畏寒暑酷。",
            "虽同一世尘，超然立于独。",
            "飞泉上昆山，赫日升旸谷。",
            "我今涉津涯，宴坐成休复。",
            "不材终天年，庶比山中木。"
        ],
        "notes": "",
        "id": "217758f09d19ac59fac1b6ae03c28116"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵宋南伯感怀三首  其一",
        "preface": "",
        "paragraphs": [
            "青山含远意，白云弄奇姿。",
            "唤客早归来，一洗尘土衣。",
            "岩壑定谁伍，泉清竹漪漪。",
            "危邦固难入，贤哲多遯肥。"
        ],
        "notes": "",
        "id": "cbab05470c382d77a779647c89355155"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵宋南伯感怀三首  其二",
        "preface": "",
        "paragraphs": [
            "酒盏解忘忧，茶瓯工破睡。",
            "酒酣无何乡，睡起人间世。",
            "但看了了时，孰与陶陶醉。",
            "千古杜康功，曲糵因君置。"
        ],
        "notes": "",
        "id": "576607fe66c8c423512fca27891f36d1"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵宋南伯感怀三首  其三",
        "preface": "",
        "paragraphs": [
            "衰年今五十，两鬓雪霜明。",
            "出处负前辈，折腰若为情。",
            "日月鸟飞翔，燕归鸿复征。",
            "是身已虚幻，敢希身后名。"
        ],
        "notes": "",
        "id": "b9b42f69a1a9da32c4b6e061ca23e4b9"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "再用南伯韵  其一",
        "preface": "",
        "paragraphs": [
            "乾坤谁整顿，世乏英雄姿。",
            "陛下求贤切，焦劳见宵衣。",
            "草茅岂无人，耕两钓寒漪。",
            "如何一终星，坐视戎马肥。"
        ],
        "notes": "",
        "id": "def63efcac9cc2beb0c92e8c0e2d985c"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "再用南伯韵  其二",
        "preface": "",
        "paragraphs": [
            "纷纷愚痴儿，开眼却如睡。",
            "况于世法中，而能了出世。",
            "接舆本非狂，阮籍未为醉。",
            "知命百无忧，余生任废置。"
        ],
        "notes": "",
        "id": "cabc259a08ee4c0b218d8f0ed6986b9d"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "再用南伯韵  其三",
        "preface": "",
        "paragraphs": [
            "同僚多绝识，冏冏秋月明。",
            "遨游但诗酒，颇慰薄宦情。",
            "否极泰将来，天衢看汇征。",
            "顾我老无用，敢附青云名。"
        ],
        "notes": "",
        "id": "52da173786e1302e870f92c291edff9d"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "再和  其一",
        "preface": "",
        "paragraphs": [
            "玄真仙中人，萧散自天姿。",
            "放情烟波里，不肯污朝衣。",
            "一苇载明月，寒光动碧漪。",
            "何以羞晨餐，春江鳜鱼肥。"
        ],
        "notes": "",
        "id": "53f917d78cd886807e6f9fa164037952"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "再和  其二",
        "preface": "",
        "paragraphs": [
            "我爱希夷子，妙处浑一睡。",
            "无心树勋业，栩栩同污世。",
            "梦里还独醒，却笑群儿醉。",
            "时事嗔人说，达官从措置。"
        ],
        "notes": "",
        "id": "88ea5d1f2a91cce571a5dda1e6086f83"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "再和  其三",
        "preface": "",
        "paragraphs": [
            "由来世间事，黑白忌太明。",
            "稍欲辨淄渑，开口咈众情。",
            "青山有归路，杖屦借遐征。",
            "寄语社中友，休苦钓时名。"
        ],
        "notes": "",
        "id": "70ca6289a83967870db88fc520250326"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "病起赠刘元圭",
        "preface": "",
        "paragraphs": [
            "学道淹四纪，微疴一点无。",
            "今年岁八十，有疾纒吾躯。",
            "初因水道涩，药寒变河鱼。",
            "食饮便退缩，脾土成中虚。",
            "言语气自短，坐起人须扶。",
            "四肢时厥冷，甘心委冥途。",
            "医者纷纷来，其说庸且疏。",
            "万方觅灵丹，千载忆神卢。",
            "紫岩老刘君，深通黄帝书。",
            "易学自该贯，医术乃绪余。",
            "一诊洞腑脏，再诊知荣枯。",
            "谓当十朞寿，小恙安足虞。",
            "药石未数进，疾证半已除。",
            "乃知所造妙，当与古人俱。",
            "自足著方论，欲以开迷徒。",
            "新书若行世，功倍南阳朱。",
            "吾闻活人多，天报定不渝。",
            "施此安乐法，胜造千浮屠。",
            "阴德在一念，岂止治狱欤。",
            "况君有令子，归矣高其闾。"
        ],
        "notes": "",
        "id": "60b2037ea0f9f07237455467f22299e4"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "病目",
        "preface": "",
        "paragraphs": [
            "开眼万象生，阖眼万象灭。",
            "生灭本无体，人心妄分别。",
            "我初病眸子，散漫空花发。",
            "视物都蒙蒙，浮云翳秋月。",
            "谒告旋掩关，十日人事绝。",
            "密室宴坐余，神光潜洞达。",
            "俄于冥冥中，了然得朗彻。",
            "以兹悟色性，六根成解脱。",
            "缅思浊世人，逐见互攘夺。",
            "外为物所障，两眼暗添屑。",
            "岂知有良医，利重金篦刮。",
            "作诗示盲俗，听此还丹诀。"
        ],
        "notes": "",
        "id": "80d080b07e2f2832c7255f15db72265b"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "问养生于曾端伯",
        "preface": "",
        "paragraphs": [
            "平生慕道心，荏苒岁月永。",
            "尠福未逢人，桑榆惊短景。",
            "使君蓬莱仙，天遣下尘境。",
            "讼简刑狱清，吏退文书省。",
            "诗锋秃千毫，量陂吞万顷。",
            "纵言及养生，大抵宗虚静。",
            "逍遥思虑空，恬淡声色屏。",
            "火透尾闾关，泉落昆仑顶。",
            "龙虎闲名字，安用分炉鼎。",
            "衰迟偶遭逢，踊跃真自幸。",
            "愿许燕闲余，抠衣窃有请。",
            "半语为发药，醉梦一呼醒。",
            "庶几垂尽年，获与天地并。"
        ],
        "notes": "",
        "id": "eb8bd503a108f31580d0148b7a2a2197"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "谢曾帅养生诀",
        "preface": "",
        "paragraphs": [
            "人生不盈仞，中有天地机。",
            "哀哉蠢蠢群，沉湎无所知。",
            "六根乱尘境，一念落邪思。",
            "遂令至真宅，栋宇日颓隳。",
            "先生早悟此，寂照通幽微。",
            "真火下腾熖，灵泉上生肥。",
            "巧妙神明出，功深造化驰。",
            "每怜好道人，罗缕为指迷。",
            "鄙夫寻访久，肤浅得其皮。",
            "向来发关键，一扫杂学卑。",
            "五行识颠倒，八卦知推移。",
            "兔从月窟隐，鱼向天池飞。",
            "跃跃心自喜，扶老得吾师。",
            "何以报恩德，昼夜勤行之。"
        ],
        "notes": "",
        "id": "44ef34e599be653b97645396f333e6b1"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "闲中读易",
        "preface": "",
        "paragraphs": [
            "圣人阐性命，易书所自作。",
            "要令末世士，悟取先天学。",
            "俗儒何纷纷，私意妄穿凿。",
            "或被阴阳拘，或遭象数缚。",
            "执一以为真，盲夫妄扪摸。",
            "我尝皆过眼，去道转辽邈。",
            "粤从探释氏，奥处窥其略。",
            "返照日月久，豁然生妙觉。",
            "八卦未画初，玄门启关钥。",
            "向来百家言，尽把束高阁。"
        ],
        "notes": "",
        "id": "67955db49f0e4e4c5a028344dfd9dc5a"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "闲看佛书",
        "preface": "",
        "paragraphs": [
            "金仙入汉梦，始闻佛法东。",
            "梁武好尤笃，上下争尊崇。",
            "寻译到李唐，伽蓝栋宇充。",
            "煌煌五千卷，披读未易终。",
            "楞严明根尘，金刚了色空。",
            "圆觉祛禅病，维摩现神通。",
            "四书皆等教，真可发愚蒙。",
            "我常日寓目，清晨课其功。",
            "油然会心处，喜乐浩无穷。",
            "寄语看经人，勿堕文字中。"
        ],
        "notes": "",
        "id": "f9101b19705db2b8bf3c265aac429445"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "读维摩经",
        "preface": "",
        "paragraphs": [
            "白衣心出家，从古推净名。",
            "无疾现有疾，特地真机生。",
            "佛欲遣人问，指示转分明。",
            "宜是诸大士，辞屈不能行。",
            "文殊末后往，万众心已倾。",
            "箭锋相注处，妙义益峥嵘。",
            "芥子容须弥，毛孔受四溟。",
            "此理自灼然，学者疑且惊。",
            "更谈不二门，法法俱见成。",
            "一默岂无语，其声如震霆。"
        ],
        "notes": "",
        "id": "e6a4c0f0132e1d5221f879a9b64fec2b"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "读金刚经",
        "preface": "",
        "paragraphs": [
            "智慧比金刚，能碎诸烦恼。",
            "良哉须菩提，为众非草草。",
            "再三立问端，一起复一倒。",
            "要以撼瞿昙，俾之摅怀抱。",
            "瞿昙了不惜，意切如老媪。",
            "始终谈四相，毕竟尽除扫。",
            "为言福德性，胜施千万宝。",
            "因果本来空，种种惟心造。",
            "默观契予意，披味恨不早。",
            "已喜识真吾，何妨行六道。"
        ],
        "notes": "",
        "id": "57c933922dc4474424c5cff0a84ad74c"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "读楞严经",
        "preface": "",
        "paragraphs": [
            "学道证声闻，习气犹未断。",
            "百生恩爱情，会遇终恼乱。",
            "阿难佛宠弟，亦遭淫女难。",
            "神咒摄来归，宿业坚冰泮。",
            "快演涅槃门，反复征所见。",
            "文殊更说偈，明指圆通岸。",
            "其余肆口言，心真自一贯。",
            "三界七趣中，有相无非幻。",
            "最后大慈悲，力破邪女叛。",
            "天魔与外道，从此悉销散。"
        ],
        "notes": "",
        "id": "2295201d73feaae290b6fb0141221d18"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "读圆觉经",
        "preface": "",
        "paragraphs": [
            "万法归一心，一心何所寄。",
            "灵光自巍巍，无物不具备。",
            "如来既先觉，要警众生寐。",
            "倒说纵横说，莫非明此事。",
            "上根可与语，惟有十二士。",
            "问略答更详，玄关大开示。",
            "下及三种观，真修岂容废。",
            "定轮各差殊，均入清净地。",
            "直须顿悟入，不落第二义。",
            "圆觉与圆通，总是闲名字。"
        ],
        "notes": "",
        "id": "5dc3af474fddf371064075818cd3d9d8"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "治平院三苏像",
        "preface": "",
        "paragraphs": [
            "三苏皆天人，著作浩篇简。",
            "少读鬓成丝，苦恨生何晚。",
            "人言筦库卑，我自得疏散。",
            "春风牵衣裾，兴发无近远。",
            "禅堂俨真容，光炯破昏眼。",
            "父子也而处，天畀岷峨产。",
            "扬马争轨躅，孔孟发关键。",
            "日月有尽时，斯文未埋铲。",
            "邪说入人深，风俗颓莫返。",
            "招得戎马来，中原恣蹂践。",
            "缅思药石言，祸患已先见。",
            "安得起其灵，一副苍生愿。"
        ],
        "notes": "",
        "id": "6c71b936550ec8acc6734160e80a1983"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "提宫宇文朝议挽辞",
        "preface": "",
        "paragraphs": [
            "忆昔我弱冠，辟廱尾群英。",
            "公时少二岁，籍注国子生。",
            "同舍气味同，异姓而弟兄。",
            "厥后公筮仕，我亦猎科名。",
            "参辰不相比，邈焉笑语并。",
            "云溪既卜筑，来往数逢迎。",
            "玄谭入理窟，淡交遗世情。",
            "邑人敬二老，可为来者程。",
            "顷年我出使，公言勉一行。",
            "偻指解辔归，请当踵前盟。",
            "山颓梁木壊，闻讣恍以惊。",
            "迹公生平事，表里皆纯诚。",
            "居家简以肃，从官廉而平。",
            "应酬心地虚，不见喜愠萌。",
            "处顺悠然去，了无丝发惊。",
            "迺知学道力，坚刚老益明。",
            "天报良未已，诸孙何铮铮。",
            "回首丹旌路，风悲涕泪横。"
        ],
        "notes": "",
        "id": "08d5e12bf984ef42fd401efc0cf88771"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "挽朝请大夫致仕李公词",
        "preface": "",
        "paragraphs": [
            "圣贤志于道，朝闻而夕死。",
            "回视名宦场，唾去如泥滓。",
            "高风既寂寥，士俗皆靡靡。",
            "倒行日云暮，漏尽不知止。",
            "遂令搢绅谈，进退为难事。",
            "二疏及渊明，千载几人尔。",
            "公生富贵中，习熟在纨绮。",
            "胡为总角时，嗜好异群子。",
            "爱亲自天性，弗忍离步跬。",
            "治官即理家，所至功可纪。",
            "夫何不待年，弃绂休田里。",
            "定应早闻道，追迹前贤轨。",
            "杯深别墅春，舟漾清江水。",
            "围棋或赋诗，此乐真无比。",
            "优游二十秋，所得益多矣。",
            "临终更琅琅，视身如脱屣。",
            "洪范五福兼，于公未为美。",
            "志铭乃实录，便可当青史。"
        ],
        "notes": "",
        "id": "2bc1f064b712dad327bddd4167d27bdc"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "宋元绘挽词",
        "preface": "",
        "paragraphs": [
            "国家有祸源，王氏变新法。",
            "元祐壅其流，旧防无敢越。",
            "逮至崇宁初，阴霾蔽日月。",
            "溃彼千仞堤，横波不可遏。",
            "求言奸臣计，正欲穽豪杰。",
            "君时亦抗章，痛哭深论列。",
            "禁锢二十秋，著书忧愈切。",
            "缅观前日事，一一符君说。",
            "朝廷思大用，铜虎初旌别。",
            "使者复何心，吹毛听媒孽。",
            "皇天不慭遗，山梁遽摧折。",
            "七十五年间，飞电才一瞥。",
            "残编溢巾箱，光焰星斗揭。",
            "后人何酋酋，端不坠风烈。"
        ],
        "notes": "",
        "id": "8480a409a2c85aebae0bae24104f788b"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "史德修挽词",
        "preface": "",
        "paragraphs": [
            "世道交相丧，古风邈悠悠。",
            "真纯化浮伪，士俗日以偷。",
            "公生寂寥后，慨然跋前修。",
            "奥学穷根柢，高文谢雕锼。",
            "壮岁拾科目，回翔四十秋。",
            "孝弟可移官，所至人歌讴。",
            "处巳务恬退，驰骛吾所羞。",
            "临民本慈惠，击搏吾所咻。",
            "俯仰无愧怍，言行何悔尤。",
            "邦符与使节，异乎人之求。",
            "可怜贪残子，快意乏远谋。",
            "报应捷影响，坐致无边愁。",
            "傥如西方说，宁逭铁围囚。",
            "不知公英灵，久矣清都游。"
        ],
        "notes": "",
        "id": "d86b6bd8dcff3e6ab0fe468a7270e77b"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "吊张道从",
        "preface": "",
        "paragraphs": [
            "风俗久颓壊，人物无轩昂。",
            "夫君抱贞质，卓卓诚所长。",
            "千牛解寸刃，万象穷智囊。",
            "兽群走麒麟，鸟族鸣凤凰。",
            "炎政忽中微，权奸肆猖狂。",
            "彊敌乘衅起，垂涎睨蜀疆。",
            "君持山南节，武略见锋铓。",
            "坐令两蜀口，飞鸟莫敢翔。",
            "坤维倚长城，老稚日以康。",
            "谁谓波涛际，中流失舟航。",
            "悲风扬丹旐，观者泪浪浪。",
            "丈夫事则已，可为邦家伤。",
            "缅知忠烈在，报国犹未忘。"
        ],
        "notes": "",
        "id": "470868eec9882df37dc6a38c74c8f493"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "胡夫人挽词",
        "preface": "",
        "paragraphs": [
            "士夫惜名节，楚楚空衣冠。",
            "宁如武陵孀，守义人所难。",
            "哀哉祸变仍，归櫂危狂澜。",
            "至诚泣苍穹，双榇果平安。",
            "堦前三珠树，岂但馥芝兰。",
            "科名一一收，平步𥬞广寒。",
            "方为反哺乌，风木悲珊珊。",
            "庆吊一何遽，闻者鼻辛酸。",
            "千年懿德馨，翠琰立巑岏。",
            "英灵满乾坤，莫作长夜看。"
        ],
        "notes": "",
        "id": "d08937a9621cdd43f7d360f4a5fceb3f"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "栽梅",
        "preface": "",
        "paragraphs": [
            "平生不爱花，独喜雪中梅。",
            "江皋无人问，移近小亭栽。",
            "连朝勤培溉，的皪犯寒开。",
            "青枝缀琼粒，绛萼扶冰腮。",
            "奇哉出群姿，不待春风媒。",
            "调羹贪结子，碎玉点苍苔。"
        ],
        "notes": "",
        "id": "608fd8d633e0feeee0c773e70961b6f5"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "师吉甫探梅二首  其一",
        "preface": "",
        "paragraphs": [
            "花如雾中见，百念已灰槁。",
            "爱梅习气深，兴发霜冬杪。",
            "行行步江郊，恰似儿童小。",
            "荣枯能几时，日月疾过鸟。",
            "独立望南枝，村空人悄悄。",
            "何似东皇驾，今岁来不早。",
            "忍令瑶台姿，冷落群芳后。",
            "欲寄同心人，不折门前柳。"
        ],
        "notes": "",
        "id": "2a117edd211308ea41dd0ca646fcb2e9"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "师吉甫探梅二首  其二",
        "preface": "",
        "paragraphs": [
            "吏涂牛马走，未老颜色槁。",
            "归来隐林坰，富贵轻毫杪。",
            "前村梅树芳，点萼红犹小。",
            "问讯疏篱边，侧听迎春鸟。",
            "春工有先驰，一浣忧心悄。",
            "寒梢未粘玉，攀折嫌太早。",
            "吹香定重来，宿留严冬后。",
            "明朝韶景妍，更不齿花柳。"
        ],
        "notes": "",
        "id": "0e1a613e6a437b4ca9db3de2d7d2e971"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "落梅",
        "preface": "",
        "paragraphs": [
            "名园探梅时，粉苞才半开。",
            "如逢姑射仙，偃蹇下瑶台。",
            "孤洁自天赋，肯听东君媒。",
            "别来今几日，雪片点苍苔。",
            "玉笛谁家子，喷月一声哀。",
            "可惜飞幽馆，不上美人腮。",
            "柳条忽萌动，春风原上回。",
            "芳菲已后时，百卉胡颜哉。",
            "转首𫛸鴂鸣，殷红乱成堆。",
            "却来绿阴下，青子荐琼杯。"
        ],
        "notes": "",
        "id": "0e26b7c9d5653dcc8fbc7657ab3b4811"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵杜安行见寄忆梅之什",
        "preface": "",
        "paragraphs": [
            "秾华桃李容，不染双眸净。",
            "唯有爱梅心，梦中行庾岭。",
            "安得移琼林，月下对清影。",
            "坐想冰雪姿，萧然幽兴永。",
            "我欲从君游，羁绊未能骋。",
            "平生溪山怀，倥偬迷簿领。"
        ],
        "notes": "",
        "id": "c3f53fbbedbb5dccd59390db73b8bc07"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵友人寄牡丹",
        "preface": "",
        "paragraphs": [
            "我居不识春，春至验鸟语。",
            "谁知有芳丛，远在幽人墅。",
            "千葩笼雾縠，万朵罗烟缕。",
            "盛开笑白日，半落啼红雨。",
            "余花自臣妾，天公费机杼。",
            "赏玩应亡厌，分来傥相许。",
            "秾姿忽在眼，微馥惊穿户。",
            "初观但妖韶，细看尤媚妩。",
            "尚想压枝态，未易此间伍。",
            "何当就花饮，不忧肠脇腐。"
        ],
        "notes": "",
        "id": "3b1e594f30f977f15baea3f8750e11ef"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "池莲",
        "preface": "",
        "paragraphs": [
            "疏池养白莲，故作夏时景。",
            "田田绿初齐，便成清净境。",
            "虽无藕如船，风味同玉井。",
            "水仙何处来，露浥晨妆靓。",
            "苦乏社中友，永日对孤影。",
            "爽气入人怀，酩酊为之醒。"
        ],
        "notes": "",
        "id": "5b2cf9ac17929ba68388d7a80fe2aa39"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "瓶水生数花须臾有蜂来集感而赋诗",
        "preface": "",
        "paragraphs": [
            "折花养瓶水，老眼聊自怡。",
            "案置须臾间，游蜂已著枝。",
            "嗅香起还泊，{甍瓦=羽}{甍瓦=羽}动天机。",
            "不知何方来，神速乃如斯。",
            "宇宙一气通，万类不相违。",
            "石虎没劲矢，竹龙化清陂。",
            "矧兹抱灵识，倐与吾心期。",
            "吾心未専寂，举念物先知。",
            "千生风轮转，都缘爱欲移。",
            "勉哉学坐忘，宜默同木鸡。",
            "无中产物象，显晦随所之。",
            "超然合大空，鬼神莫能窥。"
        ],
        "notes": "",
        "id": "bf15b43fed9c546747db15875302e65e"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "诸公咏竹以笼竹和烟滴露梢为韵得滴字",
        "preface": "",
        "paragraphs": [
            "草木尽柔脆，夫君抱刚质。",
            "孤标老更高，翠叶秋仍密。",
            "伊余亦刚介，论交自畴昔。",
            "相见眼终青，直谅盖多益。",
            "夕阳映雪低，晓露和烟滴。",
            "清修良起予，安可无一日。",
            "柳条但柔姿，桃李从令色。",
            "与君期岁寒，勿作春风客。"
        ],
        "notes": "",
        "id": "27fd3b9d951bba81af7bfb556284a80c"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "洗竹",
        "preface": "",
        "paragraphs": [
            "林茂竹太繁，污秽在眼底。",
            "枯筠与弱干，兹辰为一洗。",
            "万竿何足惜，恶尽意乃已。",
            "其余擢青青，玉立比君子。",
            "姿色秀可飡，莫道膏粱美。",
            "我来不忍去，日日对园绮。"
        ],
        "notes": "",
        "id": "7d759077cbd9050fc1d23440798a1583"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "柳絮",
        "preface": "",
        "paragraphs": [
            "柳条初弄绿，已觉春风驻。",
            "而今二月尾，满路团飞絮。",
            "人生安足恃，忽忽朱颜去。",
            "飘零未肯休，萍泛知何处。",
            "见之动中怀，欲写无佳句。",
            "归来宴坐余，悠然得深趣。"
        ],
        "notes": "",
        "id": "0f9a6034096bf794c7770b8df2a85b0c"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "有野人来献石蝉以二千钱偿之因成拙诗",
        "preface": "",
        "paragraphs": [
            "二仪肃阴气，草木凋零尽。",
            "尔生岩石间，丛密不自陨。",
            "绿叶抽紫茎，族与秋兰近。",
            "蝉聮无数花，未觉霜飇紧。",
            "野人持献余，千金那敢吝。",
            "盆崖遂物性，畅茂庶可准。",
            "吸风喷芳馨，饮露含清润。",
            "如闻嘒嘒声，满地寒林振。"
        ],
        "notes": "",
        "id": "57a52b94af9998d1971a3ba789f2328f"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "咏龟",
        "preface": "",
        "paragraphs": [
            "泥涂曳尾行，自适幽闲性。",
            "不食本无营，畏人长缩颈。",
            "缅思风雨秋，污池乱鼃黾。",
            "尔亦水中族，胡为独沈静。",
            "异质天所赋，巢莲千岁永。",
            "见梦固不祥，多知慎所逞。"
        ],
        "notes": "",
        "id": "a7852c8d66717fdb198df7edbedc22b4"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "蛛网",
        "preface": "",
        "paragraphs": [
            "我观昆虫辈，汝形亦甚微。",
            "吐丝织为网，元自有真知。",
            "团团肖车轮，巧妙出天机。",
            "事成坐其中，功力不浪施。",
            "羽飞才一触，罥罣定无遗。",
            "正缘有此生，谋食以疗饥。",
            "古先大智人，创作万世规。",
            "为民设佃渔，结绳乃效之。",
            "仲尼善词说，姑言取诸离。",
            "制器尚象耳，一一非妄为。"
        ],
        "notes": "",
        "id": "20045f735df193c489da74d983180b2a"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "同萧宪父明举聮句",
        "preface": "",
        "paragraphs": [
            "今夕复何夕，邂逅得良集。",
            "云消夜气澄，月住秋空碧。",
            "南窗一樽酒，耿耿寒光入。",
            "浩然起长叹，矫首望东北。",
            "天涯清景同，谁谓关塞黑。",
            "踌躇反伤怀，衰草露虫泣。"
        ],
        "notes": "",
        "id": "2e329370c2ff3db4c1f0eef0cca2697f"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和许守丰年行",
        "preface": "",
        "paragraphs": [
            "园林摇落露寒梢，秋成穰穰弥四郊。",
            "千里播种无不毛，妻儿温饱忘啼号。",
            "余粒施及禽与猱，有田宁复弃而逃。",
            "太守牧民如牧马，宣化承流王泽下。",
            "欲希禹稷事躬稼，垦亩劝耕谩隙罅。",
            "召杜龚黄乃其亚，黄云泱漭覆原野。",
            "乐尔丰年醉琼斚，古卭旧敝人人说。",
            "久困征诛心已折，析家荡产纷更迭。",
            "身罹罪罟无从雪，漫道当时富盐铁。",
            "汉志食货忍重阅，嗟我妇子难全活。",
            "今年谁料胜常年，入绢得盐偿本钱。",
            "里绝追呼俗自便，闭门稚耋得安眼。",
            "十日一风五日雨，邻村稽首羡兹土。",
            "白头半刺才窳苦，赖此贤侯百废举。",
            "空庭吏散鸟驯除，谣闻击壤同康衢。",
            "侯于公卿地有余，利泽行推遍海隅。",
            "呜呼利泽行推遍海隅，坐使斯民愁叹为嬉娱。"
        ],
        "notes": "",
        "id": "c852f042bbdef0960dde9aa21452f9a8"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和晁子西铃属劝农长篇",
        "preface": "",
        "paragraphs": [
            "使君诚意与天开，呼吸之间为云雷。",
            "一朝命驾出郊次，远近争看髦节来。",
            "道边草木尽翔舞，巴峡迩来和气聚。",
            "秪从精祷召神灵，五日一风十日雨。",
            "不有前时愁叹声，千里相闻鸡犬鸣。",
            "荷锄执耒举家出，原野处处催深耕。",
            "闻说朱轓阅田圃，老稚提携纷笑语。",
            "当时惰游今力穑，肯播肯菑勤子父。",
            "朝廷睿泽浸华夷，良牧承流上所知。",
            "我欲濡毫颂公德，自惭芜累不成诗。"
        ],
        "notes": "",
        "id": "5dd92accd0959ac37e187c0fe2759ee5"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "故人蒲朝达沿檄道经广汉留连累日作诗为别",
        "preface": "",
        "paragraphs": [
            "忆初鼓箧虞庠日，识面乃喜文章伯。",
            "游从不觉化芝兰，交契悬知定金石。",
            "萧条离绪十秋风，天涯等是飘零客。",
            "双鳞不到雁无来，月照庭空心若失。",
            "岂期此地忽相逢，津津喜气眉间溢。",
            "口谈诗书尚细事，满腹包罗济时术。",
            "辕驹局促思千里，笯凤葳甤空六翮。",
            "升沈世态且勿论，执手临风长太息。",
            "君今清名塞宇宙，指日云霄看腾轶。",
            "平居谠议或可施，肯效无功饕禄秩。"
        ],
        "notes": "",
        "id": "861635f94c6fd4e64b8c0347307af444"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "别宇文季蒙",
        "preface": "",
        "paragraphs": [
            "调羹休羡最南枝，国香继踵开酴醿。",
            "先容岂藉早梅力，到了自结东君知。",
            "孤芳缭绕春虽晚，典型题在黄金醆。",
            "一家风骨端不凡，故使天公独青眼。",
            "中兴英主方急贤，屡辞温诏挽不前。",
            "平生忠赤照肝胆，危论鲠谔能回天。",
            "左蜀分符尚余略，浙路霜台亦轻著。",
            "朝廷鼎鼐席尚虚，君家况是个中脚。",
            "寒儒筦库埋晨昏，欲排阊阖嗟无门。",
            "洗眼江淮看腾踏，妖气一扫清乾坤。"
        ],
        "notes": "",
        "id": "dcfa3c5e00207e3fb4b6515d636e4dd6"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "送李去病赴召",
        "preface": "",
        "paragraphs": [
            "五岳四渎今异方，东西南北衣冠乡。",
            "巽维久挽六龙驾，江浙人物无遯藏。",
            "参井之区最遐僻，步武难依日月光。",
            "吾皇侧席伫贤俊，紫泥屡下勤搜扬。",
            "蜀士肯来天颜喜，一一引对罗周行。",
            "鸟群鸾凤夐超诣，台阁禁从森翺翔。",
            "君今再召歘幡改，爱主忧民心未忘。",
            "波澜浩荡江湖阔，忠信唯将一苇航。",
            "十年世故已熟讲，不到帝所难铺张。",
            "当今国病入骨髓，愿君审处囊中方。",
            "参苓芝术固美矣，瞑眩之药方为良。",
            "扁鹊名世解说死，华佗活人须浣肠。",
            "君其持此拯危急，袪除痼疾针膏肓。",
            "一身安荣岂足道，要与四海同康强。"
        ],
        "notes": "",
        "id": "66a294e88aef68aad6d1a8e80923cc50"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "送杜安行东上",
        "preface": "",
        "paragraphs": [
            "忆初谋食广汉城，同时偶得三益友。",
            "心将金石许平生，但笑纷纷翻覆手。",
            "人言兄弟性稍异，朝暮追随秪诗酒。",
            "而今星散各参辰，空余孤月照窗牖。",
            "少城咫尺有张侯，素书频得问安否。",
            "蒲节三月不厮见，梦绕锦屏山下走。",
            "更怜吾子别经年，幽怀鬰鬰无由剖。",
            "况兹来书又东去，万里严风吹马首。",
            "朝廷多事正求言，自负应云舌在口。",
            "力陈时策瘳邦国，肯与寒儒较先后。",
            "男儿立志岂寻常，要使高名齐北斗。",
            "一科一第奚足道，富贵浮云非我有。"
        ],
        "notes": "",
        "id": "de53cc221550b54419f1c790087630a4"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "送王吉先兄弟赴试",
        "preface": "",
        "paragraphs": [
            "我闻迺翁学汪洋，曾游桂窟攀天香。",
            "青袍蓝缕穷益刚，更无黄金遗诸郎。",
            "大儿气质和而庄，腹有诗书言有章。",
            "仲子标姿何昻昻，颇闻论议生锋铓。",
            "两君游戏翰墨场，乘风鼓翻相翺翔。",
            "飞上天庭仍引吭，俯视诸子如蜩螗。",
            "华煜煜春扬芳，绾绶归来慰北堂，坐令门地增辉光。"
        ],
        "notes": "",
        "id": "2352decdc6b643029e7283d474f45189"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "送莫少虚赴省试",
        "preface": "",
        "paragraphs": [
            "莫君江南佳公子，才华秀拔春兰馥。",
            "少年意气壮虹霓，豪迈不入时人目。",
            "酒量逡巡百盏空，诗锋顷刻千毫秃。",
            "我从识面已忻慕，每恨往还心未熟。",
            "官同古雒岂偶然，一见相忘倒胸腹。",
            "谈道论文俱入妙，夜阑烛短频更仆。",
            "圣处玄微得我疑，君独心通如破竹。",
            "要将土苴活邦家，条上封章抵车轴。",
            "嘉谋谠议期见用，不学贾生空痛哭。",
            "行行提笔战春闱，箧中尚有三千牍。",
            "科名唾手真余事，力转天回迺民福。",
            "当今公道青云平，忍埋光采甘沈陆。",
            "欲随君往路无繇，只欠双翰来插肉。",
            "殷勤别酒休辞醉，马已就衔车已輹。",
            "蜀山崎岖秦甸寒，屈指深冬到辇毂。",
            "焚舟计决携家去，努力加飡此为祝。"
        ],
        "notes": "",
        "id": "a38d2e29ba063ba1ca93ecb35b1f1fe6"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "当可以邑士将赴类试作诗饥之因效其体",
        "preface": "",
        "paragraphs": [
            "丹山采凤群鸣集，云外舒张览辉翼。",
            "锦屏相望不千里，音中箫韶有人识。",
            "朝家选举専一科，翰墨之工拔士多。",
            "好将笔力觑天巧，斡旋正气回狂波。",
            "鲸鲵未翦龙移宅，吾皇饥渴人材得。",
            "雕虫小技何足论，要吐胸中济时策。",
            "吴山辽邈天门高，尺纸输忠气自豪。",
            "程文奏御宸心悦，青紫纷纷换白袍。"
        ],
        "notes": "",
        "id": "f5358cf2eab6a7f4d3d6036672f7a246"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "陪程元诏文彧李久善游汉州天宁元诏有诗见遗次韵答之",
        "preface": "",
        "paragraphs": [
            "四海岂无兄弟亲，气合行须同父母。",
            "相逢坐语忽移时，不觉朝飡辄过午。",
            "品评人物妙雌黄，议论邦家入𫌨缕。",
            "危言𫜬舌久自吞，幽愤填膺欣欲吐。",
            "字字珠玑落齿牙，篇篇锦绣裁胸腑。",
            "已惊大敌森戈矛，端笑羸师卧旗鼓。",
            "怜君风韵过诸王，顾我才情非小杜。",
            "何当再访南归僧，不耻更问西来祖。",
            "欲登塔级挽晴云，更试茶瓯泼新乳。",
            "平生识面有千百，屈指论心无四五。",
            "偶然流水遇知音，为抱焦桐弄宫羽。"
        ],
        "notes": "",
        "id": "80ee54acebf35f446facfb4ead82a882"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "感时一首再用前韵呈元诏久善文彧",
        "preface": "",
        "paragraphs": [
            "我伤天缺无人补，四海婴儿失其母。",
            "北人跃马渡黄河，请和使者空旁午。",
            "二君北去宗族从，国祚千钧垂一缕。",
            "天心保赵有真孤，重云翳日今复吐。",
            "万姓讴歌子启贤，沈痛脱然离肺腑。",
            "闻招贤士筑层台，更纳直言悬谏鼓。",
            "弥缝辅赞要真儒，相国岂无房与杜。",
            "中兴之主信非常，睿武英明如太祖。",
            "巍巍虞舜有重瞳，穆穆文王生四乳。",
            "銮舆若返天下安，未说登三并咸五。",
            "咄嗟庙堂不须忧，行看两陛舞干羽。"
        ],
        "notes": "",
        "id": "f8c272f4de09db5a649025595d4918f1"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵李智渊暮行湖上",
        "preface": "",
        "paragraphs": [
            "晚凉曳杖寻幽绝，怪树相逢如磬折。",
            "萦纡小径浑路迷，突兀高亭补林阙。",
            "袭人暗递竹间风，延客长明波底月。",
            "游鱼适性频往来，归鸟呼鶵弄清越。",
            "避炎终夕见天真，脱巾露顶脚不韈。"
        ],
        "notes": "",
        "id": "40f420d43031f033ee14fc8365042c76"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和元汝功江楼待月",
        "preface": "",
        "paragraphs": [
            "危楼百尺闲临水，玉宇无云天万里。",
            "悠悠山月涌晴空，举头拭目增欢喜。",
            "鱼龙何处深避藏，影落澄江清彻底。",
            "欲揖嫦娥上广寒，古来遭遇应无几。",
            "吾心空洞与物齐，视我如人人如豕。",
            "那堪河岳尽播迁，富贵功名心已死。",
            "世衰俗薄异炎凉，只有高人兴味长。",
            "此时此乐何不赏，瞥眼余生飞电光。"
        ],
        "notes": "",
        "id": "079878dae52cad4f462e25fee6409c73"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "中秋待月以星辰避彩乾坤静为韵分得避字",
        "preface": "",
        "paragraphs": [
            "大火西流金用事，四海八荒蟠杀气。",
            "风凄露冷雨涔涔，草木山川遍憔悴。",
            "天公有眼老亦昏，妙手凭谁刮双翳。",
            "一年佳月在今夕，可奈太清云点缀。",
            "大威神力宰官身，开阖阴阳本游戏。",
            "晚来微念入何许，顷刻氛霾变澄霁。",
            "坐客惊起一凭栏，三峨新扫修眉翠。",
            "瑶台飞镜贴寒空，流水无声光满地。",
            "明吞万象却星辰，影落千岩走魑魅。",
            "樽罍预设众初疑，唤得嫦娥乃容易。",
            "良夜沈沈桂树高，兴发却嗟清影驶。",
            "此时此乐不长有，一醉已拚那敢避。",
            "更阑酒尽东方白，望舒迤逦还归辔。",
            "我欲从之上广寒，挹取金波洗尘世。"
        ],
        "notes": "",
        "id": "75a3e9749817f67da190676e0f1db25a"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和元守中秋月夜韵",
        "preface": "",
        "paragraphs": [
            "曩为痴儿未识月，夜明唤作山阴雪。",
            "翻笑老人立其下，皓彩亭亭映华发。",
            "晦朔弦朢总不知，三五那能问盈缺。",
            "有时暮宿招提境，插天不爱金银塔。",
            "壮年观览稍好奇，眼看绝景一何稀。",
            "中秋玩月定忘寝，往往连夕追轻肥。",
            "欢呼共吸杯中影，旋瞻宝镜天边飞。",
            "欲速嫦娥下霄汉，论心执手与同归。",
            "老来爱身如爱国，暑气蕴隆惊吏酷。",
            "况当夔子瘴疠地，白露漙空尚蒸溽。",
            "可怜今宵月色凉，灔灔寒光满坑谷。",
            "不论贵贱及富贫，茅屋朱门皆变玉。",
            "我亦乘兴上层台，但无佳客同尊罍。",
            "坐久归来略假寐，床前见月枕还推。",
            "不知此夜为谁好，一曲长歌动九垓。",
            "人生穷达何足算，但把余龄付酒杯。"
        ],
        "notes": "",
        "id": "38eac80dfecff3d38bb3ca6a9c4f65cd"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和程文彧九日诗",
        "preface": "",
        "paragraphs": [
            "平生懒惰无拘逼，学道唯将寸阴惜。",
            "手披目览不自勤，俯视仰观如有得。",
            "王侯蝼蚁同丘墟，身外纷纷了无益。",
            "况值秋风草木枯，仍惊羽檄文书急。",
            "萧条情思殊曩时，畏见重阳百忧集。",
            "花披黄金岂复知，酒送白衣元未识。",
            "计侯开筵及芳辰，置我坐隅非恶客。",
            "衰颜不红鬓失青，一笑颓然倚欢伯。",
            "醉来说禅傍无人，若道个中嫌拣择。",
            "古今一照事俱空，物我两忘心自适。",
            "明朝梅福记新诗，锵铿未减金声掷。",
            "何如邀我卧东篱，天地从教为幕席。"
        ],
        "notes": "",
        "id": "c8bf629e7620845a4911f8dbd5e98ff8"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "积雪",
        "preface": "",
        "paragraphs": [
            "一夜萧萧洒竹声，漏水未残天忽明。",
            "初疑落月照东荣，树鸡乌鹊纷纷惊。",
            "起来积雪烂中庭，洼陷污秽悉已平。",
            "海水飞波上栋甍，万瓦堆盐一尺盈。",
            "此身恍若游天京，银楼玉阙争峥嵘。",
            "仙人想见冰霜清，园林草木皆瑶琼。",
            "尊中有酒且细倾，农家活计在深耕。",
            "明年岁事欣已成，且把赋余养残龄，天边日望陨欃枪。"
        ],
        "notes": "",
        "id": "08c299e1d4da3ab4e22f9494d3122816"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "时升咏雪禁体物矣而彦序复为之取韵尤严勉强攀和",
        "preface": "",
        "paragraphs": [
            "朔风吹空高冈裂，忍冻幽人心似铁。",
            "今朝云色一天同，片片如簁堕浓雪。",
            "影摇寒水照曈昽，声泻黄芦听骚屑。",
            "涧谷凝时麕鹿死，园林压处桑榆折。",
            "乃知造物本均平，高下不论凹与凸。",
            "登临四顾浩漫漫，千村万落青烟灭。",
            "忆昔子卿使匈奴，不拜穹庐何勇决。",
            "漠北酸寒十九年，鬓须脱尽形容薾。",
            "故人今亦在穷荒，高风凛凛皆传说。",
            "鸿雁南来好系书，应念邦家五情热。"
        ],
        "notes": "",
        "id": "ef326adbaa3821d9414bc8dff8a84ea2"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "眉州太守刘公忽于池中获东坡所作远景楼碑乡人费洪雅有诗美之因率同赋次其韵",
        "preface": "",
        "paragraphs": [
            "东坡沦没文委地，艺圃书林荒不治。",
            "遗编禁锢学无师，木不从绳金失砺。",
            "高楼远景尚崔嵬，妙琢雄词非骩骳。",
            "几年困厄在污池，照夜寒光空水底。",
            "有如钟磬传不朽，壁间字字摇科斗。",
            "雷霆破蛰里耳惊，龙蜧蟠泥神物守。",
            "丰城剑气异青黄，一遇雷公难秘藏。",
            "僵碑植立岂偶尔，文章政事两荧煌。",
            "旧俗千年蒙教化，濯以江汉暴秋阳。"
        ],
        "notes": "",
        "id": "724895175b4a3b47769a806eaf57b92b"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "题史元量芳润堂",
        "preface": "",
        "paragraphs": [
            "圣经杲杲日翔空，元与后学开愚蒙。",
            "著述成书不得已，令人诵习知吾宗。",
            "辞文旨远非外至，一一流出自胸中。",
            "如木有根水有源，敷荣浸渍乃无穷。",
            "此道含灵悉具足，圣人庸人心本同。",
            "如何异见立仁智，百辙千歧碍不同。",
            "寻枝逐派遂忘返，痴儿失路迷西东。",
            "岂无达者为拈出，抉剔众瞽刳群聋。",
            "史侯名堂深意在，眼悬明镜磨青铜。",
            "欲将妙义示当世，岂独用训垂髫童。",
            "我初闻之喜击节，心心相照密冲融。",
            "作诗粉饰虽赘语，要令万古还淳风。"
        ],
        "notes": "",
        "id": "e66710fb138718c4793f36f29c703b5e"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "普慈学官何子固廨舍有溪月轩明复留诗用其韵",
        "preface": "",
        "paragraphs": [
            "碧霄桂影堕寒溪，赏心正与幽人期。",
            "凭轩一俯吟思发，雕肝镂肺成新诗。",
            "水流月出咸自尔，去来休论东与西。",
            "句中之眼落第二，纷纷名字俱人为。",
            "胡不反观自已月，照耀古今无迁移。",
            "有客问我月安在，天上人间总不知。",
            "光吞万象竟何有，一语诳人真自欺。",
            "我欲提此吹毛剑，戮尽丛林多口师。"
        ],
        "notes": "",
        "id": "73a3148638329637a02d625b11e74cf2"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "忘机台",
        "preface": "",
        "paragraphs": [
            "累石成台如蚁垤，对此澄江千丈阔。",
            "春轮旋转疾如飞，隔岸传声无间歇。",
            "风标公子镜中来，为我沙汀凝片雪。",
            "晚晴更是斜阳好，树外残霞红一抹。",
            "平生任运息机心，麋鹿可驯禽可狎。",
            "生憎智巧犯人为，激水翻车真太黠。",
            "君不见海上之鸥胡不下，当时妄念差一发。",
            "又不见汉阴抱瓮用力多，区区反笑桔槔拙。",
            "我今与物既大同，积刼情尘俱泯绝。",
            "天机密契有谁知，强立台名太饶舌。"
        ],
        "notes": "",
        "id": "327779ea1a174bdb68927c1eac6700bc"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "读易一首简刘韶美",
        "preface": "",
        "paragraphs": [
            "学易不识日月魂，盲人展转误铜盆。",
            "分阴分阳发天秘，羲文孔子同一门。",
            "头童习之老鬅鬙，熙熙未梦春台登。",
            "一朝索得乾坤蕴，岂但潜龙及履冰。",
            "与君细评宝花纷，只恐鬼神潜听闻。"
        ],
        "notes": "",
        "id": "e11f35c6b4c73967f128ec8ff11aa51c"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "说禅一首简刘韶美",
        "preface": "",
        "paragraphs": [
            "小知小见弄精魂，正似醯鸡居覆盆。",
            "茫茫大道绝南北，六通四辟初无门。",
            "不离当处遍高深，谁谓如天莫可登。",
            "世人聋瞆唤弗譍，执热为火寒为冰。",
            "雷霆蟋蟀一窍均，观音不在耳边闻。"
        ],
        "notes": "",
        "id": "f29e7b93302c3b124c47a1e3e86774dd"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "剑篇次元汝功韵",
        "preface": "",
        "paragraphs": [
            "阳金为魂阴为魄，百炼宁容垢腻蚀。",
            "出匣风云凛凛寒，观者堵墙皆辟易。",
            "发硎利刃思一试，佩刀匕首都弃置。",
            "鲸鲵戮尽四海清，英豪始慰平生志。",
            "长河乔岳暗风沙，高山大泽蟠龙蛇。",
            "君家自有尚方赐，不须嫉世空吁嗟。",
            "操舟渡江勿虞破，中流斩蛟平地过。",
            "天下苍生奈若何，安石且起东山卧。"
        ],
        "notes": "",
        "id": "9e40263629d86a067bb9ad39dd2b2c85"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "月下观梅寄蒲大受",
        "preface": "",
        "paragraphs": [
            "东君严装行驾车，天遣此花为前驱。",
            "粉苞五出绛蜡趺，犯寒独逞冰雪肤。",
            "幽园邂逅疑仙姝，香飇馥馥浮襟裾。",
            "天边流月光彩舒，素娥下与论锱铢。",
            "遶树顾影空踟躇，清赏恨无佳人俱。",
            "一枝远赠意何如，聊写殷勤当尺书。"
        ],
        "notes": "",
        "id": "91d23e1de888ff4b824302f6301c64c3"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "兰坡",
        "preface": "",
        "paragraphs": [
            "梅花扫迹春无光，继踵惟有幽兰香。",
            "天姿冲澹谢朱粉，睥睨百卉皆优倡。",
            "高人采撷纫为佩，养之盆盎移中堂。",
            "微风馥馥来何所，一干鼻观尤非常。",
            "年来屡遭白眼笑，过而不顾夫何伤。",
            "深山穷谷遂真性，寂寞无人亦自芳。",
            "忆昔灵均滋九畹，贞洁内守甘退藏。",
            "众醉独醒隘八表，回视俗物都茫茫。",
            "我今日暮前途窄，握香不羡尚书郎。",
            "荒坡满植作知己，从兹身世两相忘。"
        ],
        "notes": "",
        "id": "a2701df6659525edbb75c86712f7602d"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和时升种竹韵",
        "preface": "",
        "paragraphs": [
            "何物比君子，猗猗庭前竹。",
            "直节虚心人不顾，高标雅态自殊俗。",
            "千亩碧云虽未有，数竿清风也自足。",
            "兴来寻访不知懒，到处敲门忘检束。",
            "身居市廛心在野，山林痼疾今弥笃。",
            "直舍初开露井寛，檀栾只欠森森玉。",
            "君诗赠我何相知，摄衣起谢容正肃。",
            "缅思竹林贤，自昔高品目。",
            "当时昏浊乱一世，七子风流岂容黩。",
            "众人皆醉我独醒，正似霜筠异群木。",
            "不妨糟丘寄孤根，秋风相伴倾寒醁。",
            "烦君更作长短句，为我商声歌此曲。"
        ],
        "notes": "",
        "id": "1e71b5b56b38a36de78f96a3361ece7d"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵杜永年东斋种竹",
        "preface": "",
        "paragraphs": [
            "王郎英骨今已枯，风流声名浑未除。",
            "结交斯人千载上，唯君执手同登车。",
            "平生爱竹遂成癖，竹间醉倒无人扶。",
            "今日君醒竹还醉，区区手植不暇𫗦。",
            "颇怀种柳陶尹令，更慕滋兰屈大夫。",
            "况复此君尤洒落，幽斋安可一日无。",
            "尘埃捶楚纵未免，入门一见心自苏。",
            "是中真乐难语俗，耳目已谢声色娱。",
            "中虚自有天游地，应笑勃谿纷妇姑。",
            "竹叶问君能造否，何时饷我一樽酒。"
        ],
        "notes": "",
        "id": "3f656e7508c045d4dd7d2d17ce99600c"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "茶诗一首用南伯建除体",
        "preface": "",
        "paragraphs": [
            "建置茗饮利无穷，除去睡魔捷如攻。",
            "满箧龙团重绝品，平视紫笋难为同。",
            "定知一啜爽神观，执热往往腋生风。",
            "破碎月轮午窗底，危冠欲堕呼樵童。",
            "成仁岂惮粉身骨，收取袪烦疗疾功。",
            "开陈作经忆桑苎，闭眼便觉精神通。"
        ],
        "notes": "",
        "id": "39e230596768549aad17348a0807364c"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "食虾蟆诗",
        "preface": "",
        "paragraphs": [
            "虾蟆胡为亦水族，形貌百丑谁尔怜。",
            "天阴雨湿得快意，鸣声呷呷何嚣喧。",
            "才离泥淖矜跳踯，脚手那解高攀缘。",
            "一时鼃蛤结俦侣，纡青拖紫纷骈阗。",
            "渔童网罩入市卖，痱磊成串不论钱。",
            "有客殷勤劝我食，犀筯未下嫌腥膻。",
            "煎膏輭玉定虚语，猘犬所伤或可痊。",
            "天生此物苦无用，污秽陂池宜弃捐。",
            "如何月窟亦容汝，时放馋口伤清圆。",
            "我愿蝈氏灰洒无噍类，免使成精飞上天。"
        ],
        "notes": "",
        "id": "058d5e5d19825d2c604cc1944ee09d9f"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "闻车驾幸金陵二首  其一",
        "preface": "",
        "paragraphs": [
            "强敌凭陵极，神天亦恶盈。",
            "一人知顺动，四海望亲征。",
            "剑戟披霜利，壶浆夹道迎。",
            "此行如破竹，不战复三京。"
        ],
        "notes": "",
        "id": "2807fd8fd54ee78e11f197cd217d0675"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "闻车驾幸金陵二首  其二",
        "preface": "",
        "paragraphs": [
            "暂驻金陵跸，乘时更北辕。",
            "六军思电击，万骑耸云屯。",
            "运协中天数，人欣太祖孙。",
            "重恢文武境，披莽立乾坤。"
        ],
        "notes": "",
        "id": "2706c3193d128da6daff6bae1526c136"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "居官一首呈大受明举",
        "preface": "",
        "paragraphs": [
            "未有林泉分，红尘且强颜。",
            "最怜官舍僻，不羡野人闲。",
            "疏密门前树，高低城上山。",
            "偶逢佳客至，纵步得追攀。"
        ],
        "notes": "",
        "id": "61a052540817feef20569702c65d7cac"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "赠时升",
        "preface": "",
        "paragraphs": [
            "平生真乐处，了不系穷通。",
            "门对千山雪，家饶四壁风。",
            "圣功缃帙外，文略绛帷中。",
            "富贵何为者，邯郸一梦空。"
        ],
        "notes": "",
        "id": "daaf4dfe0110a6d8844dafbd12ebb6ac"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "怀莫少虚",
        "preface": "",
        "paragraphs": [
            "把酒论文处，操觚草奏时。",
            "清宵仍梦到，白日更心驰。",
            "北阙山川邈，西风岁月移。",
            "归期今已缓，两地一相思。"
        ],
        "notes": "",
        "id": "fa7f3cf482c769fb0b5426d52314c238"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "寄冯当可",
        "preface": "",
        "paragraphs": [
            "合散真堪笑，回头迹已陈。",
            "交情元共月，乐事不关春。",
            "委俗终违己，躭经亦醉人。",
            "行藏随所遇，了此百年身。"
        ],
        "notes": "",
        "id": "fa9d08b33e98f87d6f359da8513235de"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "寄王褒伯和明举韵二首  其一",
        "preface": "",
        "paragraphs": [
            "天涯初得子，气味巧相如。",
            "地远频劳梦，心通少寄书。",
            "月亭空想像，风阁屡踟蹰。",
            "别后无穷意，相逢只挽裾。"
        ],
        "notes": "",
        "id": "a9284a8f85f23ffb8de8b69e7269d369"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "寄王褒伯和明举韵二首  其二",
        "preface": "",
        "paragraphs": [
            "会面知何日，愁怀待一舒。",
            "吾曹皆委运，世事勿论渠。",
            "故国有乔木，先人无敝庐。",
            "岷山思共隐，此计孰云疏。"
        ],
        "notes": "",
        "id": "2b99da81fce585a6e88adc8d397aa16f"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "赠别何耕道",
        "preface": "",
        "paragraphs": [
            "又作匆匆别，能忘黯黯愁。",
            "五年如隔世，一日定三秋。",
            "晓雨莫惊梦，斜阳休倚楼。",
            "只忧豺虎横，君去善为谋。"
        ],
        "notes": "",
        "id": "694d53df069fae8d6e1bd9f40089136d"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "送赞可参议赴临安倅三首  其一",
        "preface": "",
        "paragraphs": [
            "春水归舟疾，秋天去路高。",
            "乍辞王俭幕，行佩吕虔刀。",
            "畿甸略舒骥，海门须钓鼇。",
            "平生忠信在，枕席过风涛。"
        ],
        "notes": "",
        "id": "75b23c910596bac70cd9257301c864e8"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "送赞可参议赴临安倅三首  其二",
        "preface": "",
        "paragraphs": [
            "纷纷称别驾，天邑独为荣。",
            "日月光偏近，云霄路正平。",
            "几年留楚峡，一旦上蓬瀛。",
            "廊庙皆知己，弹冠意气生。"
        ],
        "notes": "",
        "id": "f180f346fd5036470664615cc5965a0c"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "送赞可参议赴临安倅三首  其三",
        "preface": "",
        "paragraphs": [
            "亭上衔杯日，江边掺袂时。",
            "一年浑共醉，万里各相思。",
            "老得青眸顾，心将白首期。",
            "青云如在手，故旧莫遐遗。"
        ],
        "notes": "",
        "id": "60bcf2a40d00a41754209b4e341083b5"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "书怀二首  其一",
        "preface": "",
        "paragraphs": [
            "奔走尘埃内，拘挛筦库间。",
            "是心能旷适，何地不清闲。",
            "有客劝投绂，无钱堪买山。",
            "尚怜耽寸禄，理乱亦相关。"
        ],
        "notes": "",
        "id": "579058c121841d3bb96590e26d83a772"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "书怀二首  其二",
        "preface": "",
        "paragraphs": [
            "四十行将至，空怀晚岁忧。",
            "看书浑欲睡，照镜秪堪羞。",
            "开口舌犹在，拂衣心未休。",
            "西风羡雕鹗，鼓翮占高秋。"
        ],
        "notes": "",
        "id": "3e102e57d322662cefd62046b7f5337c"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵蒲大受书怀十首  其一",
        "preface": "",
        "paragraphs": [
            "愤时唯泯默，忧国漫咨嗟。",
            "上略思黄石，中原望翠华。",
            "散才甘社栎，系迹类匏瓜。",
            "世事无穷尽，吾生得有涯。"
        ],
        "notes": "",
        "id": "2f2b35cd4310253f5381276ee418c801"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵蒲大受书怀十首  其二",
        "preface": "",
        "paragraphs": [
            "时乱那能定，民生不自聊。",
            "鬓霜秋冉冉，心斾日摇摇。",
            "敢簉鹓鸿侣，空贻猿鹤嘲。",
            "眼前谁可意，风月是清交。"
        ],
        "notes": "",
        "id": "5da524a421e92d9a2e31860a078ff362"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵蒲大受书怀十首  其三",
        "preface": "",
        "paragraphs": [
            "世业工看卷，天资拙治生。",
            "吏曹容小隐，廪禄代深耕。",
            "痛饮中贤圣，高吟适性情。",
            "妻孥随我惯，自不厌藜羹。"
        ],
        "notes": "",
        "id": "a66756eee44d3150bf37f50239e48d92"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵蒲大受书怀十首  其四",
        "preface": "",
        "paragraphs": [
            "物齐人即我，天运古犹今。",
            "但得丹田固，宁忧白髪侵。",
            "情忘心坦坦，神定息深深。",
            "却笑灵均辈，悲哀泽畔吟。"
        ],
        "notes": "",
        "id": "cd7e5db96697ddf1961dddad83a9ffc2"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵蒲大受书怀十首  其五",
        "preface": "",
        "paragraphs": [
            "茅簷同广厦，野蔌当珍羞。",
            "拟作蓑衣放，宁为肉食谋。",
            "沉思如有得，寡欲自无求。",
            "叹息吾衰甚，年来不梦周。"
        ],
        "notes": "",
        "id": "b6d5eedf818aaf78929841fe846363f1"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵蒲大受书怀十首  其六",
        "preface": "",
        "paragraphs": [
            "事业乖初愿，聪明异昔时。",
            "病多难止酒，愁极漫哦诗。",
            "适俗非予好，从人莫己知。",
            "经营三径就，安用印累累。"
        ],
        "notes": "",
        "id": "49de2d5ee77a1b934816dfc7dbf9e598"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵蒲大受书怀十首  其七",
        "preface": "",
        "paragraphs": [
            "州县徒劳耳，春秋奈老何。",
            "交游双寂寞，名利两蹉跎。",
            "帙散尤增睡，杯行且强歌。",
            "故人频梦见，谁道隔山河。"
        ],
        "notes": "",
        "id": "3f500f109c90213462cff2278947af1f"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵蒲大受书怀十首  其八",
        "preface": "",
        "paragraphs": [
            "日月当头过，风光转眼稀。",
            "宦游元自薄，生计亦何微。",
            "要逐时情好，难令野性违。",
            "富贫同一饱，幸有北山薇。"
        ],
        "notes": "",
        "id": "2f79b6c67a2c74f84db2c4a0d4ba519d"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵蒲大受书怀十首  其九",
        "preface": "",
        "paragraphs": [
            "世道交相丧，从谁见典型。",
            "圣贤虽泯没，简籍尚丁宁。",
            "学欲追三代，心终醉六经。",
            "如何资发冢，陂麦咏青青。"
        ],
        "notes": "",
        "id": "cf2a2a1f9596be2faef1b4a1175750a0"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵蒲大受书怀十首  其一〇",
        "preface": "",
        "paragraphs": [
            "蒲郎吾畏友，诗句屹长城。",
            "道义千钧重，功名一羽轻。",
            "邓攸无后嗣，卢老是前生。",
            "世路羊肠剧，君心若砥平。"
        ],
        "notes": "",
        "id": "d75c1920cf9e564c2e1c814818d0ef63"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵大受过苏企道晚饮",
        "preface": "",
        "paragraphs": [
            "痛饮忘形处，清谈得意时。",
            "为怜非恶客，还看出新诗。",
            "交道真难合，人情岂易知。",
            "林泉他日约，杖屦且相随。"
        ],
        "notes": "",
        "id": "fabe0edf3541f7c88c979c4e52670d32"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "招耕道小饮",
        "preface": "",
        "paragraphs": [
            "吏曹偷暇日，聊喜一追陪。",
            "竹色侵书卷，花光入酒杯。",
            "红尘门外恶，白发镜中催。",
            "适意成嬉笑，人生得意回。"
        ],
        "notes": "",
        "id": "3d0b674f5f6be1bc3323caa2f2c3de8d"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "月夜小饮赠别元允",
        "preface": "",
        "paragraphs": [
            "秋天凝颢气，云浄月流空。",
            "千里几时共，一樽今夕同。",
            "此君心似水，照我鬓如蓬。",
            "别酒那辞醉，行行太白东。"
        ],
        "notes": "",
        "id": "8e3c675a177a5693c3b549bb5a36f22d"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵曾帅遣意三首  其一",
        "preface": "",
        "paragraphs": [
            "文章游戏里，政事笑谈余。",
            "种就三田药，编成一帙书。",
            "情忘心自适，神定气长舒。",
            "四海曾夫子，何人可学欤。"
        ],
        "notes": "",
        "id": "370371e079d1383de7060795cba44409"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵曾帅遣意三首  其二",
        "preface": "",
        "paragraphs": [
            "庶民从号令，喜若听春雷。",
            "顿却寒威退，全呼暖律回。",
            "决痈资砭石，调鼎待盐梅。",
            "坐看罢癃俗，眉间蹙额开。"
        ],
        "notes": "",
        "id": "861089b1066220dbb226a78f2e268f60"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵曾帅遣意三首  其三",
        "preface": "",
        "paragraphs": [
            "每入先生室，欣闻所未闻。",
            "心君降六贼，笔阵扫千军。",
            "炉鼎无人会，刀圭与客分。",
            "清斋时隐几，闲看岭头云。"
        ],
        "notes": "",
        "id": "6a9c65d399abae088fd6022d57987187"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵李久善近诗四首  其一",
        "preface": "",
        "paragraphs": [
            "凛凛宸居壮，胡为杀气昏。",
            "奸臣由一辙，乱政出多门。",
            "天命何曾改，朝纲本自存。",
            "嗣皇真有志，反手定乾坤。"
        ],
        "notes": "",
        "id": "2ea329fda8b0fbaac52482b35c2d17b6"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵李久善近诗四首  其二",
        "preface": "",
        "paragraphs": [
            "尘氛蒙帝阙，国难古来稀。",
            "恻恻民情见，茫茫天道非。",
            "愚千虑切，孤宦一身微。",
            "万里瞻行在，神魂日夜飞。"
        ],
        "notes": "",
        "id": "04d41cf94d2992c307d9bf6a108df71f"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵李久善近诗四首  其三",
        "preface": "",
        "paragraphs": [
            "黄叶翻空舞，西风又作寒。",
            "懒将书帙整，愁见酒杯干。",
            "物理秋多感，天文夜细看。",
            "鸾旗犹未返，一介敢偷安。"
        ],
        "notes": "",
        "id": "095ee9c9b997404ffc3116f6e3592abd"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵李久善近诗四首  其四",
        "preface": "",
        "paragraphs": [
            "高人来折节，不免稻粱谋。",
            "排闷唯诗卷，消愁只茗瓯。",
            "此时同幕府，何日共仙舟。",
            "气味难相得，逢君写我忧。"
        ],
        "notes": "",
        "id": "4dc51caadae1dbad59752ebf51ba98e5"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵杜安行见寄六首  其一",
        "preface": "",
        "paragraphs": [
            "世事惊迁改，人生苦别离。",
            "一年仍异地，千里共劳思。",
            "雁足传来信，蝇头写到诗。",
            "丁宁林下意，端不负心期。"
        ],
        "notes": "",
        "id": "f64c4f9264394934bf8c8a0eddb759af"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵杜安行见寄六首  其二",
        "preface": "",
        "paragraphs": [
            "佳人秋水远，思忆破晨昏。",
            "酒尚无同把，文谁与细论。",
            "心交神自契，目击道先存。",
            "他日如寻访，柴扉水竹村。"
        ],
        "notes": "",
        "id": "856adf244f5bcba8500ea4bc48bee39a"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵杜安行见寄六首  其三",
        "preface": "",
        "paragraphs": [
            "拟作渊明去，宁为祖逖先。",
            "筑庐须近水，卖剑且求田。",
            "短烛窥今古，清樽乐圣贤。",
            "卜邻真有意，相与庆余年。"
        ],
        "notes": "",
        "id": "4be18f0b8aeff1851dc59a5c2669f184"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵杜安行见寄六首  其四",
        "preface": "",
        "paragraphs": [
            "华颠何见逼，强半百年身。",
            "眼瞀文书过，心闲药物亲。",
            "卫生元有术，却老未逢人。",
            "此道须君至，寒灯子细陈。"
        ],
        "notes": "",
        "id": "6fbf67f35da8c6fd79f4b913509f9baf"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵杜安行见寄六首  其五",
        "preface": "",
        "paragraphs": [
            "蜗居营盖了，一色草茅新。",
            "庭砌才容马，斋房可授宾。",
            "竹轩聊寄傲，蔬圃未全贫。",
            "隣舍逢知己，过从岂厌频。"
        ],
        "notes": "",
        "id": "c3e41d80d7f83d570e07007114873db1"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵杜安行见寄六首  其六",
        "preface": "",
        "paragraphs": [
            "我爱使君直，使君怜我真。",
            "短长才自异，劳逸事还均。",
            "意在形骸外，人疑手足亲。",
            "共嗟征赋急，无术济斯民。"
        ],
        "notes": "",
        "id": "2b68f3cc539a5d70896b30c38a62b409"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵宋正纪见贻",
        "preface": "",
        "paragraphs": [
            "欲蹑神仙境，深穷道德经。",
            "坎男元服素，离女自披青。",
            "有意闲眠日，无心出戴星。",
            "但令炉灶煖，丹熟自然馨。"
        ],
        "notes": "",
        "id": "6dbe820b7662ed80a20c731b49a0ab2c"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次智师韵",
        "preface": "",
        "paragraphs": [
            "十年流宦海，飘泊一舟轻。",
            "敝屣世间事，浮云身后名。",
            "学几为俗误，诗欲鬭僧清。",
            "尘土非吾志，妻孥强使令。"
        ],
        "notes": "",
        "id": "be9dca875539be5e739a4bdcb98c81f9"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次宋正纪见寄之作",
        "preface": "",
        "paragraphs": [
            "薄禄谩婆娑，朝家事正多。",
            "天昏云障日，风劲叶辞柯。",
            "黔首难堪命，苍穹尚荐瘥。",
            "中原戎马盛，壮士敢谁何。"
        ],
        "notes": "",
        "id": "16b49189b0a51770362b8943b5251a36"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次刘子翼韵",
        "preface": "",
        "paragraphs": [
            "逢迎欣晤语，喜气破严凝。",
            "汩没叹尘吏，安闲输野僧。",
            "宦情元自薄，俗眼莫相憎。",
            "松竹开三径，他时我亦能。"
        ],
        "notes": "",
        "id": "10bce06f38a61d7f272ef5be90eb74a0"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "广都世真上人南游回见访出群公诗见示丐予一语因思世间衲子尽是求佛觅禅底痴汉遂作数语警之",
        "preface": "",
        "paragraphs": [
            "法象森罗万，全归一寸庵。",
            "有佛平生碍，无禅底处参。",
            "乌玄元自白，荼苦本来甘。",
            "前日南游话，看君作么谈。"
        ],
        "notes": "",
        "id": "8b870f24bd6cd40356c88b131d5201f2"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵杜安行嘉陵春日书事十首  其一",
        "preface": "",
        "paragraphs": [
            "老觉情怀别，愁随节令来。",
            "草茅思雨露，天地涨氛埃。",
            "屋雀春弥怨，山云昼不开。",
            "何人知此意，藜杖独登台。"
        ],
        "notes": "",
        "id": "ae97ae12934294fc8f2020714ea65a48"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵杜安行嘉陵春日书事十首  其二",
        "preface": "",
        "paragraphs": [
            "公退幽斋坐，悠然对碧岑。",
            "吹香花拂拂，围翠竹森森。",
            "蝶散红芳歇，莺藏绿树深。",
            "吾心清似水，尘境勿相侵。"
        ],
        "notes": "",
        "id": "31ba94f9f3f5bde97d7ee6619cbb510d"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵杜安行嘉陵春日书事十首  其三",
        "preface": "",
        "paragraphs": [
            "雨过川原秀，烟光画不如。",
            "人情花动荡，春意鸟分疏。",
            "造化空陈迹，乾坤一广居。",
            "小轩聊燕息，夏屋正渠渠。"
        ],
        "notes": "",
        "id": "1fa15fd19bc922fde4ff6738e7d7866f"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵杜安行嘉陵春日书事十首  其四",
        "preface": "",
        "paragraphs": [
            "圆吭高低唱，奇葩赤白章。",
            "每嗟官束缚，肯放酒颠狂。",
            "幕燕终难稳，池鱼欲自藏。",
            "宦游何处好，山北是吾乡。"
        ],
        "notes": "",
        "id": "ca995e1b8036a1e07cc65165f6165a08"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵杜安行嘉陵春日书事十首  其五",
        "preface": "",
        "paragraphs": [
            "弱柳青垂缕，新蒲紫作茸。",
            "风光明老眼，岁月养衰容。",
            "涸思诗难巧，孤斟酒易供。",
            "逍遥北山下，一榻傲羲农。"
        ],
        "notes": "",
        "id": "21bd7cb38decc1b53b10d8806755c09e"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵杜安行嘉陵春日书事十首  其六",
        "preface": "",
        "paragraphs": [
            "江路曾浮宅，悬崖两壁青。",
            "晴烟笼小艇，落照射高亭。",
            "花簇红粧岸，鸥群白点汀。",
            "何时篷底卧，半夜酒初醒。"
        ],
        "notes": "",
        "id": "122b96093bd27b0221da51453ad2b995"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵杜安行嘉陵春日书事十首  其七",
        "preface": "",
        "paragraphs": [
            "谁念疲民瘠，空令战士肥。",
            "羽书传警急，花院锁芳菲。",
            "冠屦将身误，山林与愿违。",
            "两途俱不遂，衰鬓绿毛稀。"
        ],
        "notes": "",
        "id": "a701abbf826563887e1be2edc44e05cd"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵杜安行嘉陵春日书事十首  其八",
        "preface": "",
        "paragraphs": [
            "举世趋昏浊，前贤慕独清。",
            "低回从客笑，怀卷待时平。",
            "彭泽非难学，菟裘且旋营。",
            "乐哉莘野趣，功业在深耕。"
        ],
        "notes": "",
        "id": "92f6e1fee2d93ad43985d0f2bb9d7414"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵杜安行嘉陵春日书事十首  其九",
        "preface": "",
        "paragraphs": [
            "良友何年会，书来细作行。",
            "柏寒知岁晚，花落笑春忙。",
            "从宦愆行乐，休心得坐忘。",
            "神炉丹已就，一粒待君尝。"
        ],
        "notes": "",
        "id": "7a86a3378838b0715d207cbdb142bdf9"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵杜安行嘉陵春日书事十首  其一〇",
        "preface": "",
        "paragraphs": [
            "圣处沉潜久，心华始发明。",
            "绝知人事缪，顿觉世缘轻。",
            "俗薄天难定，时危道不行。",
            "折腰甘五斗，无意问弓旌。"
        ],
        "notes": "",
        "id": "6dc9cde2ded854514ed8003ebe3d7364"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵宇文德蒙春日道中二首  其一",
        "preface": "",
        "paragraphs": [
            "满目风光丽，春连几处村。",
            "江山挑客思，桃李忆家园。",
            "飘泊流三峡，穷通付一罇。",
            "菟裘如可老，归去葺衡门。"
        ],
        "notes": "",
        "id": "2211307ed6cb452c3623801c0fa1f2e1"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵宇文德蒙春日道中二首  其二",
        "preface": "",
        "paragraphs": [
            "马上花明眼，宁知道路遐。",
            "山横千百岭，人住两三家。",
            "绿皱吹春水，红舒抹晓霞。",
            "个中佳趣在，何事苦咨嗟。"
        ],
        "notes": "",
        "id": "2387e16b0d804823571c5927156acf95"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "感春",
        "preface": "",
        "paragraphs": [
            "春光不觉老，兀坐掩深扉。",
            "寇盗时闻说，山林未忍归。",
            "心惊幽鸟语，眼眩杂花飞。",
            "何日乾坤静，余生得所依。"
        ],
        "notes": "",
        "id": "6538346c189a3b0b4eaa9cc506e7aefe"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "又用前韵",
        "preface": "",
        "paragraphs": [
            "春事关心曲，无人昼款扉。",
            "莺犹求友啭，燕亦认巢归。",
            "物色浓如酒，风光驶若飞。",
            "幽斋谁与伴，窗外柳依依。"
        ],
        "notes": "",
        "id": "98c571bfb20026533f49d503d7673c63"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵邵子文感春之什",
        "preface": "",
        "paragraphs": [
            "海内风尘涨，人间日月忙。",
            "鬓霜催晚景，杯蚁负春光。",
            "闻道花成锦，空怜鸟似簧。",
            "眼前朱墨乱，无处话愁肠。"
        ],
        "notes": "",
        "id": "4da34b901e8a7eb95a23ba8e5845713f"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "晚春",
        "preface": "",
        "paragraphs": [
            "三月韶华破，东君谁送归。",
            "浮空新绿涨，舞砌乱红飞。",
            "柳絮风初定，桃花水渐肥。",
            "羲和无计挽，独立又斜晖。"
        ],
        "notes": "",
        "id": "aaa03ffc5de3cc007df25ec262316d9f"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "正纪用暮春韵见贻复和三章  其一",
        "preface": "",
        "paragraphs": [
            "燕坐群魔伏，君心自晏然。",
            "神仙真可学，道术岂无缘。",
            "健比凌云鹤，清同饮露蝉。",
            "后天应不老，何必羡彭年。"
        ],
        "notes": "",
        "id": "20295c80d825f7ce37cc2a71c0130715"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "正纪用暮春韵见贻复和三章  其二",
        "preface": "",
        "paragraphs": [
            "万形何苦役，两曜不曾停。",
            "世事风中絮，人生水上萍。",
            "久能忘蚁慕，聊自学熊经。",
            "功满他年后，虬龙定驾青。"
        ],
        "notes": "",
        "id": "e52dabf5686115825a461b6bc5c3c166"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "正纪用暮春韵见贻复和三章  其三",
        "preface": "",
        "paragraphs": [
            "自得无为理，行藏异世人。",
            "片云尘外侣，流水洞中宾。",
            "思虑何劳遣，形神已觉亲。",
            "超然阅众甫，陵谷几回新。"
        ],
        "notes": "",
        "id": "91b2c8d3d90da929d81c4d061cd26e4d"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "三月三十日前人有诗云共君今夜不须睡未到晓钟犹是春再和前韵二首  其一",
        "preface": "",
        "paragraphs": [
            "风雨年年横，莺花处处残。",
            "衰颜随节变，幽兴与春阑。",
            "俗眼从渠白，孤就衷祇自丹。",
            "平生知任运，那复较暄寒。"
        ],
        "notes": "",
        "id": "c54c5dc39414dd87d4c6147797cad12c"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "三月三十日前人有诗云共君今夜不须睡未到晓钟犹是春再和前韵二首  其二",
        "preface": "",
        "paragraphs": [
            "三春浑索寞，百卉任摧残。",
            "有感诗频赋，无懽酒易阑。",
            "调和思玉烛，延驻仗金丹。",
            "难系西飞日，吾心一寸寒。"
        ],
        "notes": "",
        "id": "fecf56d64a6726219596539f939305c6"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "五月十二日晚登平云亭得平字齐字  其一",
        "preface": "",
        "paragraphs": [
            "路向林端出，云从屐齿生。",
            "山风迎夕起，烟树接天平。",
            "倚杖听僧语，窥簷待月明。",
            "幽禽知客意，时送两三声。"
        ],
        "notes": "",
        "id": "5790b5faf95bd100888569d1c1b14ec8"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "五月十二日晚登平云亭得平字齐字  其二",
        "preface": "",
        "paragraphs": [
            "磴道穿乔木，危亭喜杖藜。",
            "郊原春树暗，井邑暮烟低。",
            "日没牛羊下，山空鸟雀啼。",
            "超然尘世外，身与白云齐。"
        ],
        "notes": "",
        "id": "64badc388c13100d8218c0e6d956c013"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "五月十三日种竹偶成二首  其一",
        "preface": "",
        "paragraphs": [
            "开拓无多地，栽培只数竿。",
            "云分千亩润，风送一窗寒。",
            "坐上清阴罩，墙边野色团。",
            "课奴勤灌溉，日日报平安。"
        ],
        "notes": "",
        "id": "86bf4fc04e5e8a8729d3630843e4007e"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "五月十三日种竹偶成二首  其二",
        "preface": "",
        "paragraphs": [
            "园夫扶出径，元是醉为媒。",
            "密叶疏疏理，纤根细细栽。",
            "卷帘斜日避，倚杖好风来。",
            "佳客如相顾，还能伴酒杯。"
        ],
        "notes": "",
        "id": "430b50749ef50720ab0ad207d9b39107"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "林下避暑",
        "preface": "",
        "paragraphs": [
            "行道遭三伏，流年当百殃。",
            "舌乾元少味，体倦不安床。",
            "逃暑少寛舍，沃焦无冷浆。",
            "时依乔木下，俄顷得微凉。"
        ],
        "notes": "",
        "id": "29a86e0386dde863af5d63a8f6b6d570"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "苦热三首  其一",
        "preface": "",
        "paragraphs": [
            "纤云都扫迹，烈日正燔空。",
            "人立洪炉上，鱼游沸鼎中。",
            "四山浑束热，一叶不吹风。",
            "屈指秋期近，清凉四海同。"
        ],
        "notes": "",
        "id": "130862ebe765bf08712060de6ecf9d38"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "苦热三首  其二",
        "preface": "",
        "paragraphs": [
            "宇宙何蒸溽，山川久旱干。",
            "浃肤惟汗雨，脱腕是冰纨。",
            "永昼固难避，终宵宁暂安。",
            "三农忧稼穑，无物可输官。"
        ],
        "notes": "",
        "id": "d2eb126cbca441ea5527e06422798d89"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "苦热三首  其三",
        "preface": "",
        "paragraphs": [
            "南方炎瘴极，所见异平生。",
            "日月双风鞴，乾坤一火坑。",
            "泉源多水竭，官道少人行。",
            "却忆岷山底，萧然九夏清。"
        ],
        "notes": "",
        "id": "0119a6fe1bd17a56e89085674b2edd62"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "热",
        "preface": "",
        "paragraphs": [
            "落日暑犹剧，虚亭风不来。",
            "半身流汗雨，两耳聒蚊雷。",
            "扇手何曾歇，浆瓯未放回。",
            "畴能呼屏翳，一霎荡炎埃。"
        ],
        "notes": "",
        "id": "776ff50dffd63347b5fc7b634b5833f1"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "三伏不热",
        "preface": "",
        "paragraphs": [
            "三伏元无暑，连旬雨复阴。",
            "朝朝闲旧扇，夜夜拥重衾。",
            "日晦浮云翳，天愁沴气侵。",
            "烽烟犹未息，一念一伤心。"
        ],
        "notes": "",
        "id": "394e3f3a7413a660428eaa3c684d90d4"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "立秋日出郊有感",
        "preface": "",
        "paragraphs": [
            "霁色千山晓，秋声一叶风。",
            "田原矜雨足，秔芋报年丰。",
            "甲胄三军解，车书万里同。",
            "黎元如永息，和义有深功。"
        ],
        "notes": "",
        "id": "ef412e33f30a7bd5ed9de0775f7e5da3"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "初秋",
        "preface": "",
        "paragraphs": [
            "爽气依辰至，乾坤不可收。",
            "林柯初脱叶，寒雁已宾秋。",
            "老逼羞看镜，愁多怯上楼。",
            "只忧戎马健，何日陨旄头。"
        ],
        "notes": "",
        "id": "62e8b8a596522ca387c18e8151129626"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "七月十三日对月小集",
        "preface": "",
        "paragraphs": [
            "露坐仍盘斚，澄澄夜色清。",
            "酒如君子厚，月似故人明。",
            "短舞天然态，长歌格外声。",
            "欢情殊未极，楼鼓发深更。"
        ],
        "notes": "",
        "id": "d0eed52723e58c7849c448ba0132f7ee"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "七月二十八日蒲大受仲明举偶来会宿三首  其一",
        "preface": "",
        "paragraphs": [
            "别袂无多日，愁肠已屡回。",
            "未便新舍稳，先喜故人来。",
            "忧国空千虑，忘怀但一杯。",
            "相看情意好，归辔不须催。"
        ],
        "notes": "",
        "id": "a07d30c8cc08a49d627863798e4002b1"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "七月二十八日蒲大受仲明举偶来会宿三首  其二",
        "preface": "",
        "paragraphs": [
            "少城能款曲，敝馆辱留连。",
            "未搅秋风思，还同夜雨眠。",
            "烟尘惊绝塞，草木验流年。",
            "斗酒君须醉，新诗看百篇。"
        ],
        "notes": "",
        "id": "14d767401c07b773d11980e1c4c43492"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "七月二十八日蒲大受仲明举偶来会宿三首  其三",
        "preface": "",
        "paragraphs": [
            "秋风今夕好，一笑偶然同。",
            "时事囏难际，交情会合中。",
            "青云浑作梦，白发也应公。",
            "拟卜栖山计，应为邻舍翁。"
        ],
        "notes": "",
        "id": "4b61865a0d56df3732ef3f04c2f36a58"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "中秋日赴史漕赏月二首  其一",
        "preface": "",
        "paragraphs": [
            "秋色平分日，开筵命月轮。",
            "云容休妬客，天意解随人。",
            "平地铺寒水，遥空绝点尘。",
            "素娥来入座，端不负良辰。"
        ],
        "notes": "",
        "id": "e6afbc963e33d0a6d76e381fce0f04e7"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "中秋日赴史漕赏月二首  其二",
        "preface": "",
        "paragraphs": [
            "此夕非常夕，金波涌碧岑。",
            "一轮初散彩，八表尽倾心。",
            "永夜真同昼，浮云不蔽阴。",
            "主人澄静性，万古亦常今。"
        ],
        "notes": "",
        "id": "415ab9f94a1273509f6cfa26fd2c0b59"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "中秋日与诸公同游宝莲院分韵得尘字",
        "preface": "",
        "paragraphs": [
            "路出青山近，招提更可人。",
            "清心钟磬响，远迹簿书尘。",
            "晚日池亭迥，秋风杖屦亲。",
            "频来一尊酒，不畏老僧嗔。"
        ],
        "notes": "",
        "id": "6ae553b50a6c5b88d0e2773a4ab42fca"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "八月十六日观月段氏亭次王师老韵",
        "preface": "",
        "paragraphs": [
            "隐映孤亭小，回环万竹幽。",
            "水声喧暗谷，月影淡高秋。",
            "物与黄昏静，人随白日流。",
            "一椽堪送老，何必仲宣楼。"
        ],
        "notes": "",
        "id": "bc64e2f6f61241c8b5edc02c58ae1eb3"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "山中九日",
        "preface": "",
        "paragraphs": [
            "信马幽寻惯，重阳未及家。",
            "清游贪翠𪩘，素约负黄花。",
            "纵目心先折，经秋鬓欲华。",
            "因循时节过，底处觅流霞。"
        ],
        "notes": "",
        "id": "d66a72680176678d1373caac7a6b2ee4"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "秋夜",
        "preface": "",
        "paragraphs": [
            "萍梗何时定，愁怀与夜长。",
            "新秋犹逆旅，故国似他乡。",
            "老马频嘶草，寒蛩空殷床。",
            "思归不成梦，展转及晨光。"
        ],
        "notes": "",
        "id": "a97bb46e22dc60b4bf211b3378350e60"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵费梦得晚秋感怀三首  其一",
        "preface": "",
        "paragraphs": [
            "日落秋风晚，孤心正北飞。",
            "地寒戎马健，天阔塞鸿稀。",
            "翠葆几时复，青山百匝围。",
            "何当身傅羽，绝域问龙衣。"
        ],
        "notes": "",
        "id": "d3ce55e9f301fa168eb29e7fc4d2441d"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵费梦得晚秋感怀三首  其二",
        "preface": "",
        "paragraphs": [
            "摇落秋风晚，凄凉又一秋。",
            "汉家元再造，杞国谩多忧。",
            "七庙存余泽，诸公合远谋。",
            "痛心何日定，直待太平休。"
        ],
        "notes": "",
        "id": "5dc510c24db4701fe4ef7e6bf1502e38"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵费梦得晚秋感怀三首  其三",
        "preface": "",
        "paragraphs": [
            "摇落秋风晚，吾衰已一翁。",
            "不堪居世上，宁忍卧山中。",
            "帷幄人焉用，尘埃帝尚蒙。",
            "仰天无计出，老泪溅寒空。"
        ],
        "notes": "",
        "id": "5c72f6a860c504e60e918edbc1fe9080"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "早起待明诗",
        "preface": "",
        "paragraphs": [
            "夜阑呼仆起，四视有无云。",
            "天际星犹烂，山头树未分。",
            "虫鸣何限苦，鸡唱不曾闻。",
            "欲騐东方白，频看掌上文。"
        ],
        "notes": "",
        "id": "f7cb08bc6ab4cd6e372427039118e31d"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "晓",
        "preface": "",
        "paragraphs": [
            "客宵无一事，达晓梦魂安。",
            "窗隙簷光入，更筹漏水干。",
            "田园终计决，游宦久心阑。",
            "懒起趋朝谒，从渠困马鞍。"
        ],
        "notes": "",
        "id": "340f7eae3bab45b6203cd5af61e30338"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "朝来",
        "preface": "",
        "paragraphs": [
            "朝来仍独坐，心事有谁知。",
            "啅鹊传枝喜，鸣鸠唤雨悲。",
            "整冠惊发短，览镜觉颜衰。",
            "白日堂堂去，长绳不可羁。"
        ],
        "notes": "",
        "id": "fdd32523cb9cd1b0bf9a9a5ae46f04cb"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "昼眠",
        "preface": "",
        "paragraphs": [
            "斋馆萧然静，从容得昼眠。",
            "梦魂随栩栩，昼腹任便便。",
            "不把分阴惜，能令杂虑捐。",
            "觉来神观爽，依旧阅陈编。"
        ],
        "notes": "",
        "id": "0ced47bc32d9c60fb7e2af7801fcfd6f"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "不寐",
        "preface": "",
        "paragraphs": [
            "自怜闻道晚，习气误平生。",
            "诗债几时尽，睡魔终夕轻。",
            "语言空自苦，德业竟何成。",
            "誓欲抛书册，茅簷适性情。"
        ],
        "notes": "",
        "id": "773d0ca0cf9497c391b49a8103c74080"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "新浴",
        "preface": "",
        "paragraphs": [
            "新向兰汤浴，尘埃一洗清。",
            "振衣心自喜，出户体还轻。",
            "沂水当年乐，骊山往事惊。",
            "昔人因悟道，妙触永宣明。"
        ],
        "notes": "",
        "id": "fc53546db2844db758d39f4b8bec5344"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "夏夜喜雨诗",
        "preface": "",
        "paragraphs": [
            "夜坐飞蚊息，凉生户牖中。",
            "稍披风力快，俄听雨声雄。",
            "疠疫千家净，炎蒸一夕空。",
            "安眼知处处，端的谢天公。"
        ],
        "notes": "",
        "id": "37767fc2d4b04b8f74fd637f27530584"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "值雨",
        "preface": "",
        "paragraphs": [
            "惨惨云头暗，绳绳雨脚垂。",
            "定应来洒道，不是故催诗。",
            "热解非无益，凉生正所宜。",
            "多情如屏翳，相戏即相知。"
        ],
        "notes": "",
        "id": "af62b488c93173584995b5858a978c11"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "久雨",
        "preface": "",
        "paragraphs": [
            "四旬常苦雨，秋令叹先行。",
            "滴滴天垂泪，昏昏日翳睛。",
            "敢言频屋漏，深恐害粢盛。",
            "换甲明朝是，人人望快晴。"
        ],
        "notes": "",
        "id": "6987e17308fadb339d3ccb8f44b756f9"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "雨后",
        "preface": "",
        "paragraphs": [
            "气候西南异，山川自一方。",
            "暑残秋更热，雨过夜初凉。",
            "灯火容缃帙，诗书有锦囊。",
            "更深犹不寐，暗露袭衣裳。"
        ],
        "notes": "",
        "id": "17e758a2c37dbc918e8b14fefc677667"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和赵彦和祈晴",
        "preface": "",
        "paragraphs": [
            "灵宇祈昭霁，还车已报晴。",
            "高空开旷荡，远树见疏明。",
            "踊跃增行旅，歌谣徧耦耕。",
            "今年书大有，香饭亦炊秔。"
        ],
        "notes": "",
        "id": "f25aa91756044d7ba5047958fb3b8d4f"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "喜晴",
        "preface": "",
        "paragraphs": [
            "淫雨何淹久，朝阳四望晴。",
            "云收山骨露，江落水痕生。",
            "豁豁知人意，欣欣见物情。",
            "天公因屏翳，勿使再纵横。"
        ],
        "notes": "",
        "id": "314352726415be7b2bd6205522967b72"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "朝霞诗",
        "preface": "",
        "paragraphs": [
            "矫矫明天末，谁将绛帐供。",
            "阴云收薄翳，晴日放先锋。",
            "道路看行旅，田畴验老农。",
            "乾坤今日意，群目散愁容。"
        ],
        "notes": "",
        "id": "4fe06a31b934378b86bc5fa8d5d31832"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "晚意",
        "preface": "",
        "paragraphs": [
            "睡起书斋寂，疏帘独上钩。",
            "雨余鵶噪晚，天濶雁横秋。",
            "物色供吟赋，功名叹滞留。",
            "兵戈今未息，回首不堪愁。"
        ],
        "notes": "",
        "id": "844f1a7d9be4b852c6d97a0667ea7d11"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "秋阴",
        "preface": "",
        "paragraphs": [
            "天宇秋云濶，愁多日日阴。",
            "山川相惨淡，物色自萧森。",
            "雁失空中影，钟沉风外音。",
            "分明含雨意，何事不为霖。"
        ],
        "notes": "",
        "id": "523b9bccf0023861d9b7ad3cbc402b2e"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "十二月十三日喜雪二首  其一",
        "preface": "",
        "paragraphs": [
            "蜀雪古来少，天云今始同。",
            "霏微初带雨，凌乱更从风。",
            "练欲拖平野，盐疑撒远空。",
            "小民咸喜见，谁复怨高穹。"
        ],
        "notes": "",
        "id": "ef6cb649f8b154d47d4103be22617998"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "十二月十三日喜雪二首  其二",
        "preface": "",
        "paragraphs": [
            "缤纷飞六出，景色兔园同。",
            "桂树非摧月，杨花不起风。",
            "布银成世界，屑玉满虚空。",
            "此地知丰乐，如何答上穹。"
        ],
        "notes": "",
        "id": "884877a629c95fdd0a542729dced4eb7"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵史才孺咏雪四首  其一",
        "preface": "",
        "paragraphs": [
            "始贺今朝雪，隆寒特地严。",
            "莫愁穷户闭，还喜大田沾。",
            "黄竹歌休唱，红炉火屡添。",
            "华颠应处处，早得是山尖。"
        ],
        "notes": "",
        "id": "663fcb55aaaca1a55106d9956a789e2e"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵史才孺咏雪四首  其二",
        "preface": "",
        "paragraphs": [
            "冻云谁剪下，天地已凝严。",
            "试看郊原润，何如雨露沾。",
            "渔蓑寒愈重，客舍恨犹添。",
            "晓起空庭步，深埋屐齿尖。"
        ],
        "notes": "",
        "id": "f1634e93ff0018cca596f9d2f7743054"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵史才孺咏雪四首  其三",
        "preface": "",
        "paragraphs": [
            "阴阴弥宇宙，黯黯一天同。",
            "初讶银为界，元非玉散空。",
            "夜迷连皎月，晓舞助严风。",
            "真宰凭谁问，年来物未丰。"
        ],
        "notes": "",
        "id": "77e6a1fd0efbf1fbe50dc9276af90ec5"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵史才孺咏雪四首  其四",
        "preface": "",
        "paragraphs": [
            "怪得天飞雪，寒威晓不同。",
            "练光铺迥野，玉屑下长空。",
            "片片梅花雨，团团柳絮风。",
            "人间呈瑞应，还喜兆年丰。"
        ],
        "notes": "",
        "id": "050372fec911e2f993bd8726431d697c"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "出郭",
        "preface": "",
        "paragraphs": [
            "步屧寻春去，郊原协气薫。",
            "野花随路见，幽鸟隔山闻。",
            "兴远连芳草，心闲对白云。",
            "匆匆殊未惬，落日噪鸦群。"
        ],
        "notes": "",
        "id": "401bde95b5254fb637f8a4a0b1532c29"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "出郊",
        "preface": "",
        "paragraphs": [
            "官曹拘束久，出郭便忘归。",
            "江濶风烟澹，山稠草木稀。",
            "客情随处好，鸥鸟自由飞。",
            "尘事聊相放，吾心一寸微。"
        ],
        "notes": "",
        "id": "2483f632a172cf4065d89076179e998d"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "留宿田家",
        "preface": "",
        "paragraphs": [
            "迟落前溪水，田家借一椽。",
            "容身函丈地，阖眼湿薪烟。",
            "马饲牛栏下，人眠狗窦边。",
            "此行频窘澁，吾意亦安然。"
        ],
        "notes": "",
        "id": "629487af7dac23dd2f75a3c8cdc1408a"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "晚望江南",
        "preface": "",
        "paragraphs": [
            "野豁长江外，人家各自村。",
            "水光秋蘸树，云色晚封门。",
            "引眺频搔首，行吟只断魂。",
            "可怜新月上，烟霭又昏昏。"
        ],
        "notes": "",
        "id": "f54700d1429112e394865a1f31204bf3"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "再用前韵四首  其一",
        "preface": "",
        "paragraphs": [
            "瀼界东西境，人分远近村。",
            "关头千古路，夹口百川门。",
            "风定江知性，云开日返魂。",
            "客愁秋更剧，一望一神昏。"
        ],
        "notes": "",
        "id": "5807ee5dcbae17aad39526331b707256"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "再用前韵四首  其二",
        "preface": "",
        "paragraphs": [
            "残日衔西岭，轻烟幕晚村。",
            "朝宗奔众水，设险壮重门。",
            "恍惚襄王梦，凄凉蜀相魂。",
            "山川长不改，人意自朝昏。"
        ],
        "notes": "",
        "id": "f01bed9449b75e892cf311b5708a579c"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "再用前韵四首  其三",
        "preface": "",
        "paragraphs": [
            "身留瘴疠地，家住水云村。",
            "何事怀三径，无才叩九门。",
            "秋风吹旅思，夜雨滴归魂。",
            "目断岷峨路，烟深夕照昏。"
        ],
        "notes": "",
        "id": "bd2063bd7c0e61e7c0ddc6c34eaa7b75"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "再用前韵四首  其四",
        "preface": "",
        "paragraphs": [
            "学道与时背，从人笑我村。",
            "太清元有路，大易岂无门。",
            "把定金公性，收还木女魂。",
            "屯蒙循两卦，返照验晨昏。"
        ],
        "notes": "",
        "id": "f813cbfe55dd8ebf4794019caaff8010"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "杨村道中偶晴",
        "preface": "",
        "paragraphs": [
            "童仆喧喧语，篮舆十里轻。",
            "雨收沙路净，溪涨石滩平。",
            "叠嶂千峰秀，残霞数道明。",
            "秋容谁可状，一洗客心清。"
        ],
        "notes": "",
        "id": "43e53b5b614b46ed3f559891aaa3a5ca"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵南伯唐福道中",
        "preface": "",
        "paragraphs": [
            "宿雨郊原润，晨风草木凉。",
            "村醪饶客醉，山鸟笑人忙。",
            "石罅泉能洁，篱根笋自香。",
            "箯舆终日倦，惆怅旧林塘。"
        ],
        "notes": "",
        "id": "f3e78ee79a76d866e31464505e3768e4"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "留云安驿诗",
        "preface": "",
        "paragraphs": [
            "五日留山驿，尘无一点新。",
            "瓜虀惟有酱，曲米不成春。",
            "默坐深调息，狂吟枉费神。",
            "个中真趣在，略得自由身。"
        ],
        "notes": "",
        "id": "58ce4230451a5fc097e7c63ffa07a02b"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "过铜梁县有感为住半日",
        "preface": "",
        "paragraphs": [
            "摄职临兹邑，于今五十年。",
            "吏胥都往矣，井邑尚依然。",
            "指目身曾见，谈论口但传。",
            "人情犹可喜，能不为留连。"
        ],
        "notes": "",
        "id": "7f28a520b4722d72805d5b133f7d5b0e"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "到巴川县日炽不可行遂留宿用明复留题韵",
        "preface": "",
        "paragraphs": [
            "避暑巴川馆，凭栏瞰水𣸣。",
            "马牛纷浴汗，鹅鸭乱翻纹。",
            "潦浊难为鉴，天昏不辨云。",
            "清泉何处是，一卓饭吾军。"
        ],
        "notes": "",
        "id": "fa4103dc6bdd3659e7a8f3dd17808324"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "遂宁县道中路平日炽",
        "preface": "",
        "paragraphs": [
            "赤日射平地，青天卷片云。",
            "汗流疑是浴，气烈正如焚。",
            "食鼎荷汤镬，舆衣蒙火裙。",
            "幸哉无内热，不使躁为君。"
        ],
        "notes": "",
        "id": "00f0155c5a85d750bbb745ba6edf5831"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "未归",
        "preface": "",
        "paragraphs": [
            "宇县干戈满，何人不念归。",
            "死生虽有命，进退合知几。",
            "岩壑空摇颊，尘埃少拂衣。",
            "吾今同一辙，惭负故山薇。"
        ],
        "notes": "",
        "id": "eaaf8005abc056e0ce84a8975dd79257"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "将归",
        "preface": "",
        "paragraphs": [
            "两载春风客，翩翩忆旧栖。",
            "林深喧鸟雀，水暖乱凫鹥。",
            "到处宜倾榼，逢人数杖藜。",
            "荷花难负约，飞语报云溪。"
        ],
        "notes": "",
        "id": "e7c4a2fecb83352b385c40992fa3567b"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "离三节镇日色正盛顷间云起阳乌不见终日清凉",
        "preface": "",
        "paragraphs": [
            "忽讶云峰合，浑忘暑气侵。",
            "垂天真有意，笼日岂无心。",
            "行旅人人悦，空山处处阴。",
            "更期头上黑，相送到溪林。"
        ],
        "notes": "",
        "id": "42bad1bfb60ca0a206344819fbb71f01"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "舟中早起",
        "preface": "",
        "paragraphs": [
            "迤逦东方白，犹余数点星。",
            "乱鸦啼古木，宿鹭起寒汀。",
            "日衬残云赤，烟含远岫青。",
            "江山无限思，不觉是飘零。"
        ],
        "notes": "",
        "id": "51ef6092d34ecf5fd836b14af5340464"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "舟中遇雨",
        "preface": "",
        "paragraphs": [
            "小舟初别岸，一雨送斜风。",
            "点点圆生晕，声声碎打篷。",
            "云山交惨淡，烟树远冥蒙。",
            "有客披蓑坐，凭谁作画工。"
        ],
        "notes": "",
        "id": "98203be2cabeefe51c45b3b1ed6eac18"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "舟中雨霁",
        "preface": "",
        "paragraphs": [
            "雨声收淅沥，霁色起曈昽。",
            "山顶云蒸白，江心日射红。",
            "澄波还古岸，宿雾扫遥空。",
            "更喜前程快，扁舟得顺风。"
        ],
        "notes": "",
        "id": "daa7b10f41dc26fb72cfe4a7ac2d0cf8"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "舟中见月",
        "preface": "",
        "paragraphs": [
            "濮上今秋月，于人太有情。",
            "银盘随水涌，素练截江横。",
            "岸濶天犹近，船虚夜自明。",
            "寒光连上下，万里一心清。"
        ],
        "notes": "",
        "id": "b1715bc2c50ff303e148607df8e8c7c8"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和荣安中月明夜行",
        "preface": "",
        "paragraphs": [
            "驱车夜出城，佳月傍人明。",
            "始向山头见，还同水面行。",
            "问途几一舍，投宿已三更。",
            "露湿衣裘冷，吾生笑自轻。"
        ],
        "notes": "",
        "id": "5f50138f9aefa3811da750d0320b0c30"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "过石门滩",
        "preface": "",
        "paragraphs": [
            "长江风雨急，巨石虎狼蹲。",
            "水自分三道，舟唯过一门。",
            "细观真眩目，平下亦销魂。",
            "忠信知堪仗，儿曹不用喧。"
        ],
        "notes": "",
        "id": "4fc2e170bb16d2b30595f5e59cb2b132"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "栗鼻峡遇风",
        "preface": "",
        "paragraphs": [
            "平生知任运，一切听天公。",
            "身世浮江木，功名水上风。",
            "圣人齐觉梦，俗士较穷通。",
            "眼底无穷事，飞花本自空。"
        ],
        "notes": "",
        "id": "a6697777f77fa5fadc9e75d53445fc60"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "檥舟",
        "preface": "",
        "paragraphs": [
            "袅袅垂杨岸，无人独檥舟。",
            "风波尝险阻，身世任沉浮。",
            "邃径中间接，寒溪左右流。",
            "冥心来宴坐，浩荡得天游。"
        ],
        "notes": "",
        "id": "18b1126e95471b972402119c8d3e2913"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "云溪杂咏  其一",
        "preface": "",
        "paragraphs": [
            "入门何所有，弥望祇林泉。",
            "尘垢人间世，云霞洞里天。",
            "闲亭藏复见，小径绝仍连。",
            "勿说桃源地，幽深自一川。"
        ],
        "notes": "",
        "id": "8b65251c525f343b5249e9f41ac5ebff"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "云溪杂咏  其二",
        "preface": "",
        "paragraphs": [
            "俗客寻常少，珍禽自在啼。",
            "一溪如练浄，万竹与云齐。",
            "纵目心贪看，回头路却迷。",
            "清游殊未足，日下小桥西。"
        ],
        "notes": "",
        "id": "b6f3c43a8ff74b6a24861aa0c2c6799d"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "云溪杂咏  其三",
        "preface": "",
        "paragraphs": [
            "好景发天秘，幽情得快哉。",
            "亭从江上见，路向竹间开。",
            "有客相将入，无人独自来。",
            "芒鞋元凖拟，和雨踏苍苔。"
        ],
        "notes": "",
        "id": "73a4e34060533ad8865418e6b5fdcd4d"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "云溪杂咏  其四",
        "preface": "",
        "paragraphs": [
            "门前车马迹，篱内水云乡。",
            "分委江流驶，通幽径路长。",
            "一池擎菡蓞，万竹耸篬筤。",
            "谁谓蓬壶远，红尘官道傍。"
        ],
        "notes": "",
        "id": "79a6aa6bf3dd7430ea6a7b3a29010583"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "云溪杂咏  其五",
        "preface": "",
        "paragraphs": [
            "林园无俗物，满目是琅玕。",
            "非雾昼常晦，不风夏亦寒。",
            "流尘终日背，归鸟一枝安。",
            "但看青青节，肯随黄叶残。"
        ],
        "notes": "",
        "id": "4fc9498b37f4f21b9b34d625e276e7b7"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "云溪杂咏  其六",
        "preface": "",
        "paragraphs": [
            "竹色琅玕立，花光锦绣舒。",
            "物情奚得丧，人意妄分疏。",
            "污浄川同纳，媸妍鉴本虚。",
            "和光聊复尔，看取未形初。"
        ],
        "notes": "",
        "id": "bf654dc5a8d37d35b8837b047fa2fb29"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "云溪杂咏  其七",
        "preface": "",
        "paragraphs": [
            "步屧寻幽胜，亭边水竹饶。",
            "地令人事远，江遣客愁销。",
            "自是尘难近，谁云隐可招。",
            "洞天无别景，于此日逍遥。"
        ],
        "notes": "",
        "id": "cd0e77ce56846aadb096972c9206b171"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "云溪杂咏  其八",
        "preface": "",
        "paragraphs": [
            "小桥藏曲折，幽径一溪分。",
            "旭日筛金影，春流展縠文。",
            "周遭无限玉，参错几重云。",
            "觌面融真意，相知祇此君。"
        ],
        "notes": "",
        "id": "c8d8945e62fe1910defad5c17e081749"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "云溪杂咏  其九",
        "preface": "",
        "paragraphs": [
            "竹里虹桥见，葱葱翠气浮。",
            "枝交笼短岸，叶落赴寒流。",
            "索莫终年计，徘徊竟月留。",
            "清凉宜避热，风色晚飕飕。"
        ],
        "notes": "",
        "id": "1624e9c10794198af473156a48b1373a"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "云溪杂咏  其一〇",
        "preface": "",
        "paragraphs": [
            "一到平桥上，萧然浄客心。",
            "两边风细细，四面竹森森。",
            "更喜清流驶，宁容畏暑侵。",
            "我来归不去，日永镇长阴。"
        ],
        "notes": "",
        "id": "32dda51bf0ff6b2b8289d87d6c8446f1"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "云溪杂咏  其一一",
        "preface": "",
        "paragraphs": [
            "虚舟横沼面，窗户四玲珑。",
            "绛宇三山上，青天一镜中。",
            "夜深杨柳月，日永芰荷风。",
            "公退浑无事，江湖兴莫穷。"
        ],
        "notes": "",
        "id": "19bb318175ce1e7884818cf1d70ffd00"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "云溪杂咏  其一二",
        "preface": "",
        "paragraphs": [
            "小阁供遐眺，凝眸万景闲。",
            "江流连旷野，林杪出遥山。",
            "思远凭栏外，吟成倚杖间。",
            "乾坤无尽藏，造物岂容悭。"
        ],
        "notes": "",
        "id": "d5a5bf051481eb2e3929d077ac64ab3d"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "云溪杂咏  其一三",
        "preface": "",
        "paragraphs": [
            "道眼全无障，机心了不生。",
            "园亭如著意，物色岂留情。",
            "水鸟元相狎，渊鱼自勿惊。",
            "超然忘我见，万化各天成。"
        ],
        "notes": "",
        "id": "351e745202cb1d6b312d388ec84790e6"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "云溪杂咏  其一四",
        "preface": "",
        "paragraphs": [
            "寒潭深百尺，潜物晦其真。",
            "雨施时为润，渊居每自珍。",
            "飞腾应有道，变化岂无神。",
            "直待功成日，驱云上紫宸。"
        ],
        "notes": "",
        "id": "3bce05dd592138ec6cf06ed083dbfd47"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "云溪杂咏  其一五",
        "preface": "",
        "paragraphs": [
            "生植依山谷，移根伴此君。",
            "丛中抽紫干，幽处吐清芬。",
            "入室能俱化，同心自远闻。",
            "灵均元不试，委佩楚江𣸣。"
        ],
        "notes": "",
        "id": "c3b342d146adbd3509fc67d2d308ae4e"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和韩道济见示云溪之什",
        "preface": "",
        "paragraphs": [
            "水竹吾庐胜，幽遐不用寻。",
            "秋江分浩渺，夏日閟沉阴。",
            "野客敲门看，骚人倚杖吟。",
            "佥言清入骨，坐久发毛森。"
        ],
        "notes": "",
        "id": "054a7d69362642216b475ffeb15880b5"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "刘谊夫见寄云溪之什用前韵  其一",
        "preface": "",
        "paragraphs": [
            "闲情从杖屦，幽意满林塘。",
            "秋近气先冷，春来风自香。",
            "芷兰成佩玉，茅苇当雕梁。",
            "一念浑枯木，能随柳絮狂。"
        ],
        "notes": "",
        "id": "9646f1a4e8e6895ebe7340dcb0eec3cb"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "刘谊夫见寄云溪之什用前韵  其二",
        "preface": "",
        "paragraphs": [
            "身堕樊笼里，心游浦溆边。",
            "晚风传牧笛，落日漾渔船。",
            "山接无穷树，江连不尽天。",
            "凭谁图此景，髣髴似斜川。"
        ],
        "notes": "",
        "id": "8ef961979ab1e8416456b96a943ef683"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "归云溪三首  其一",
        "preface": "",
        "paragraphs": [
            "才入云溪境，欣然面故人。",
            "江郊宁改旧，竹树更增新。",
            "泉石重为伴，樵渔永作邻。",
            "丁宁鱼与鸟，久出幸无嗔。"
        ],
        "notes": "",
        "id": "54f328780219aad2c8ba79c03ebb8647"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "归云溪三首  其二",
        "preface": "",
        "paragraphs": [
            "林园三载别，相见不相猜。",
            "燕雀垂空下，龟鱼近水来。",
            "但辜新笋约，犹及白莲开。",
            "从此休官去，风光日共陪。"
        ],
        "notes": "",
        "id": "8c99b54a2838ebaa295c09321646449e"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "归云溪三首  其三",
        "preface": "",
        "paragraphs": [
            "蜀道溪林胜，无如此地先。",
            "两溪光练练，万竹翠涓涓。",
            "世谓齐盘谷，人言过辋川。",
            "吾生聊乐耳，何必问前贤。"
        ],
        "notes": "",
        "id": "2fb6c456aee4623e71b4468ceb27df29"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "题谢园二首  其一",
        "preface": "",
        "paragraphs": [
            "邂逅成幽讨，徘徊慰赏心。",
            "长江连远色，乔木借清阴。",
            "亭暗萝垂幄，林明竹散金。",
            "烂游须爱日，羲驭去骎骎。"
        ],
        "notes": "",
        "id": "b7251574bcfc4c74395b5aca3a37d21f"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "题谢园二首  其二",
        "preface": "",
        "paragraphs": [
            "林柯初脱叶，江国便知秋。",
            "雁过如将信，鸥眠不避舟。",
            "一丘终未遂，五斗秪堪羞。",
            "不有樽中物，凭谁破客愁。"
        ],
        "notes": "",
        "id": "25204e94ae98666954ef130009794b61"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和仲明举幽居",
        "preface": "",
        "paragraphs": [
            "薄游心已倦，幽筑兴何长。",
            "夜雨千畦菊，春风五亩桑。",
            "鸡豚还自乐，人我亦相忘。",
            "黄卷皆吾友，何忧日面墙。"
        ],
        "notes": "",
        "id": "ac3aa74983e7a516b39be0d9b0d9a325"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "歳寒堂",
        "preface": "",
        "paragraphs": [
            "草木摧枯尽，穷冬独后凋。",
            "坚姿工傲雪，直干上凌霄。",
            "烟色蒙高盖，风声涨晚潮。",
            "只怜桃与李，一向媚春韶。"
        ],
        "notes": "",
        "id": "df0b54794b25160f1afb29b9e1c65eab"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "贵和堂",
        "preface": "",
        "paragraphs": [
            "临池高拓地，轩槛直前开。",
            "树影帘中入，荷香坐上来。",
            "吏闲休案牍，客好共樽罍。",
            "再稔民和乐，嘉名亦称哉。"
        ],
        "notes": "",
        "id": "a9168979285ce657bd25e11171ad9020"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "独有堂",
        "preface": "",
        "paragraphs": [
            "至道浑疑独，头头岂或遗。",
            "尘中如默契，圣处自深知。",
            "一体珠同贯，多方路益歧。",
            "未能融物我，难与话希夷。"
        ],
        "notes": "",
        "id": "821ace6fbfc5d2d3b0fac053f25d9355"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "题费氏清余轩",
        "preface": "",
        "paragraphs": [
            "闻说南轩下，澄然洗客心。",
            "不风兰自馥，非雾竹常阴。",
            "簷影闲云过，櫺光淡月侵。",
            "兴来谁与语，抚弄膝间琴。"
        ],
        "notes": "",
        "id": "0d7695599ed5e026655463ffa39f5031"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "卭州西岩轩阁陋甚抡仲知府舍人侍殿撰公来游惜其颓敝乃更新之既成以书招印同游因成一章",
        "preface": "",
        "paragraphs": [
            "鹤山争揽胜，此地独超然。",
            "秀𪩘修屏立，枯崖半屋悬。",
            "团云饶翠竹，鸣玉落清泉。",
            "自得高人赏，佳名日益传。"
        ],
        "notes": "",
        "id": "844721af177e40db9cbf9188f2a1ccf5"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "酴醿阁",
        "preface": "",
        "paragraphs": [
            "春风高阁上，雪片又能香。",
            "琢玉全天质，施朱笑晚粧。",
            "梅花如许瘦，柳絮不胜狂。",
            "况此偏宜酿，逢人问酒方。"
        ],
        "notes": "",
        "id": "8c8c163c95892d83126c0c5c67d66b68"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "诸葛公则延登书阁出示焦丈通直洎诸公所赠诗因成四韵",
        "preface": "",
        "paragraphs": [
            "落泊粗官冷，婆娑小阁深。",
            "身劳常簿领，兴在即山林。",
            "幽砌封苔晕，虚櫺过竹阴。",
            "眼前无限意，清赏得知心。"
        ],
        "notes": "",
        "id": "75240938ce65872061ec49a9e0b0d086"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "野亭",
        "preface": "",
        "paragraphs": [
            "一到幽亭上，萧然浄客心。",
            "竹深风细细，柏古气森森。",
            "畏日背斜照，珍禽共好音。",
            "未能还小隐，即此是山林。"
        ],
        "notes": "",
        "id": "e8a2ab76dba6372f3ea67f5c0c982b2f"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "绕红亭",
        "preface": "",
        "paragraphs": [
            "燕脂新染出，剪刻费天工。",
            "叶少何妨绿，枝繁不厌红。",
            "绮霞当眼烂，风雨转头空。",
            "唯有亭前竹，青青四季同。"
        ],
        "notes": "",
        "id": "dab6a8f709e901a9cd47abf8c8d3a881"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "陪元允大受游天宁寺三首  其一",
        "preface": "",
        "paragraphs": [
            "炎暑何从避，城隅古刹幽。",
            "故人今再会，胜地昔曾游。",
            "云合天容暝，风来客意秋。",
            "归途催暮雨，回首不能休。"
        ],
        "notes": "",
        "id": "c183ffcb7745107f3db7d9155234bfe2"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "陪元允大受游天宁寺三首  其二",
        "preface": "",
        "paragraphs": [
            "拉客游萧寺，徘徊及暮还。",
            "自非归沐假，那得片时闲。",
            "阅世真成梦，为官祇强颜。",
            "老僧应笑我，何日远尘寰。"
        ],
        "notes": "",
        "id": "91a1424354a395782b1d7d27becb14e5"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "陪元允大受游天宁寺三首  其三",
        "preface": "",
        "paragraphs": [
            "古人来会合，萧寺喜粗连。",
            "久坐频更仆，留言悉契禅。",
            "塔高延晚照，楠密易昏烟。",
            "欲去仍回首，西风为惨然。"
        ],
        "notes": "",
        "id": "47472f11ab91472bfc6817d547c1ed85"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "天宁晚集",
        "preface": "",
        "paragraphs": [
            "僧寮便坐卧，触目兴何穷。",
            "庭竹留斜日，瓶花怯晚风。",
            "分无依宝社，心已脱尘笼。",
            "回首人间世，枯荣一梦中。"
        ],
        "notes": "",
        "id": "064a473c16d028cecd8480106a32329b"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "游金地寺  其一",
        "preface": "",
        "paragraphs": [
            "山行无近远，绝顶是休程。",
            "度石篮舆怯，穿云履屐轻。",
            "林篁当路迸，泉水落溪鸣。",
            "更宿招提夜，寥然一境清。"
        ],
        "notes": "",
        "id": "ea015f2de49ce2fc6b3e40178af3d085"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "游金地寺  其二",
        "preface": "",
        "paragraphs": [
            "得得来幽寺，山灵为洒尘。",
            "谈禅饶释子，觅句让诗人。",
            "好癖疑惊俗，机忘始见真。",
            "平生丘壑志，舍此更何亲。"
        ],
        "notes": "",
        "id": "de165462c4f94036ee6c8f9f3eb3b4d8"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "下岩寺",
        "preface": "",
        "paragraphs": [
            "云安欣及境，小刹为徘徊。",
            "殿阁随岩展，轩窗向水开。",
            "僧虽持钵出，客自舣舟回。",
            "欲住无留计，幽怀亦畅哉。"
        ],
        "notes": "",
        "id": "56bd684759df0d8448f28f6eab7c5aac"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "游灵泉寺",
        "preface": "",
        "paragraphs": [
            "人日访山寺，春风能借温。",
            "柳桥通一水，柏径隐重门。",
            "泉窦来何处，梅花别有村。",
            "从容寻后约，假榻卧云根。"
        ],
        "notes": "",
        "id": "6780c2f7effb02548e8d5c491d4118de"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "再和",
        "preface": "",
        "paragraphs": [
            "四面林峦匝，风喧未觉温。",
            "晓晴云度岭，夜静月侵门。",
            "地秀古今树，人嬉远近村。",
            "细观群动性，各各自归根。"
        ],
        "notes": "",
        "id": "6b50e4d46afa70bd903a28314b1f279b"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "宿大明寺",
        "preface": "",
        "paragraphs": [
            "历览成终日，禅房处处深。",
            "野僧应怪见，俗客可幽寻。",
            "烟竹寒垂幄，风松静鼓琴。",
            "清谈不知寐，明月到天心。"
        ],
        "notes": "",
        "id": "f3c8464a6c2fcdf0a1b86ccff7f4fd12"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "游涪州普浄院",
        "preface": "",
        "paragraphs": [
            "城郭欹斜建，人家高下居。",
            "扁舟挨古岸，别棹过僧庐。",
            "祠识伊川像，堂标鲁直书。",
            "惜哉横一水，游子亦来疏。"
        ],
        "notes": "",
        "id": "e7a02af0a6f045bb285e1fd05b973407"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵明法游法相院二首  其一",
        "preface": "",
        "paragraphs": [
            "市近清江隔，林深古寺幽。",
            "竹光浓欲滴，山色翠交浮。",
            "咫尺人稀到，寻常客共游。",
            "机心吾已息，来往不惊鸥。"
        ],
        "notes": "",
        "id": "01bd6c6659e4dab976cd5e94df22a1c3"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵明法游法相院二首  其二",
        "preface": "",
        "paragraphs": [
            "禅扉尘不杂，景趣自然幽。",
            "黛色排轩入，仙香绕殿浮。",
            "傍林滋野兴，出郭契清游。",
            "归路风埃起，眠沙愧白鸥。"
        ],
        "notes": "",
        "id": "1328d4d05ef1b42276ff65db7102f284"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵蒲大受瀛游富仁院二首  其一",
        "preface": "",
        "paragraphs": [
            "衲子幽栖地，青山绕四旁。",
            "林昏知暝霭，溪暖觉迟阳。",
            "泉石关心久，风光引兴长。",
            "春云多变态，天末淡微茫。"
        ],
        "notes": "",
        "id": "3dd594d8fd5afc72d2a1373d343b95f0"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵蒲大受瀛游富仁院二首  其二",
        "preface": "",
        "paragraphs": [
            "脱屣尘埃外，结庐猿鸟旁。",
            "松门深掩月，花坞静含阳。",
            "欹枕泉春急，焚香昼景长。",
            "我无林壑分，世路祇茫茫。"
        ],
        "notes": "",
        "id": "d8fece4a64a68c5af4f768d31d571358"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "宿香盖院",
        "preface": "",
        "paragraphs": [
            "溪横门半掩，日暮客来过。",
            "翠竹庵前密，青山阁上多。",
            "景宜闲里觅，诗向醉中哦。",
            "回首风尘满，明朝事若何。"
        ],
        "notes": "",
        "id": "42c4a8c48cd0aafdba522c102a0e1b0a"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "过谦上人房",
        "preface": "",
        "paragraphs": [
            "小房藏曲折，客至不譍门。",
            "种竹无多地，分兰却数盆。",
            "禅心初默契，道学更深论。",
            "世路悲流浪，因君一反源。"
        ],
        "notes": "",
        "id": "3ab57b562521683b0051a9d4f0a9566d"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "僧房午睡",
        "preface": "",
        "paragraphs": [
            "客馆饶秋思，僧房惬昼眠。",
            "纳凉仍古殿，濯热更清泉。",
            "得失浑关命，行藏只听缘。",
            "安能随世态，膏火日相煎。"
        ],
        "notes": "",
        "id": "965e355483bdd80900c16177af7e2c3b"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "游酆都观二首  其一",
        "preface": "",
        "paragraphs": [
            "两汉神仙宅，千年道德乡。",
            "祥云连野润，巨柏亘天长。",
            "陈迹遗萧爽，高风接混茫。",
            "凝情丹灶冷，无处问真方。"
        ],
        "notes": "",
        "id": "6b0cc3bf90d9c27b6f7b55e3f02b77e4"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "游酆都观二首  其二",
        "preface": "",
        "paragraphs": [
            "仙籍平都化，今晨喜一过。",
            "彩云空洞穴，古木上藤萝。",
            "龙势山盘转，禽声日咏歌。",
            "我来思际遇，亭下久婆娑。"
        ],
        "notes": "",
        "id": "7f984cdbbaafeb4c4b83775153073945"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "游思安凤凰岩",
        "preface": "",
        "paragraphs": [
            "山脚清江转，岩腰细路通。",
            "飞泉忽溅雨，阴壑自吟风。",
            "寺隐烟云里，人行竹柏中。",
            "野僧无个在，幽鸟为谈空。"
        ],
        "notes": "",
        "id": "c5192d1f746ecf16f762c068e05bd9a5"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "合州濮岩",
        "preface": "",
        "paragraphs": [
            "背郭二三里，林峦迥出群。",
            "千岩蹲古佛，万木驻寒云。",
            "楼阁侵天际，烟霞谢世纷。",
            "登临不忍去，回首日西曛。"
        ],
        "notes": "",
        "id": "aa55290ffcde180eea05ed96a0203943"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "题岑公洞",
        "preface": "",
        "paragraphs": [
            "岑公来避世，甲子十周年。",
            "夏屋虚岩豁，神芝结乳悬。",
            "木乔从昔种，香信至今传。",
            "学道能坚忍，何人不得仙。"
        ],
        "notes": "",
        "id": "c9bcaa3e90cb06b5ea444a2f6d8db70a"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "采真洞",
        "preface": "",
        "paragraphs": [
            "竹洞深深处，斯游契采真。",
            "故来非俗客，同道是幽人。",
            "日暗能休影，风清不受尘。",
            "行行无限意，满目涨修筠。"
        ],
        "notes": "",
        "id": "b6af613675bb8f4e7a1ad342fcf58a13"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和张方回西湖二首  其一",
        "preface": "",
        "paragraphs": [
            "房公巧栽植，花发四时春。",
            "有竹能环水，无风不动苹。",
            "人亡留粉像，客至谢红尘。",
            "梅柳年年色，相看白髪新。"
        ],
        "notes": "",
        "id": "e92d12d94192f4e3839900aa225b7cd8"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和张方回西湖二首  其二",
        "preface": "",
        "paragraphs": [
            "丛篁深翳景，草木未知春。",
            "晴漏林间日，寒生水上苹。",
            "萦纡通邃径，寂历远嚣尘。",
            "更渡长桥去，无邉物色新。"
        ],
        "notes": "",
        "id": "4b225de2056e076afe6479b1ba2b0c55"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和何子应游金璧池二首  其一",
        "preface": "",
        "paragraphs": [
            "才华思哲匠，魂梦绕幽塘。",
            "旧馆随人胜，新荷特地香。",
            "烟深喧脆管，水浄蘸浮梁。",
            "安得双飞翼，尊前一醉狂。"
        ],
        "notes": "",
        "id": "0b3c42bfb6c55087919e38d9ad97b300"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和何子应游金璧池二首  其二",
        "preface": "",
        "paragraphs": [
            "徜徉清水曲，盼恋绿杨边。",
            "欲并师商席，同登傅说船。",
            "万荷齐舞扇，一苇独行天。",
            "满目江湖趣，无劳涉大川。"
        ],
        "notes": "",
        "id": "288a09beebdb86a07c9f98473727570e"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和元汝功登城有感",
        "preface": "",
        "paragraphs": [
            "荒城缘蔓草，峭壁累咸鹾。",
            "山木秋尤少，江云晚更多。",
            "寺乌千点集，塞雁一声过。",
            "锦水归心切，渔衣负绿蓑。"
        ],
        "notes": "",
        "id": "f7bf9facaf539858401e420c8b218bff"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "城上",
        "preface": "",
        "paragraphs": [
            "晚目层城上，山川自吐吞。",
            "断云孤岭秀，涨潦一溪浑。",
            "烟起谁家树，人归何处村。",
            "不堪东北望，回首又黄昏。"
        ],
        "notes": "",
        "id": "00c71a1a80fa0c4296fddc1cd2fa6d20"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "登咒土寺东台",
        "preface": "",
        "paragraphs": [
            "寻幽通野寺，访古得危亭。",
            "木偃千年盖，山围一面屏。",
            "登临徐发兴，萧散偶忘形。",
            "倚郭繁华地，斯游喜屡经。"
        ],
        "notes": "",
        "id": "36e47dcf4658b6d43f6ee0a28efdf394"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "书台",
        "preface": "",
        "paragraphs": [
            "崛起扶刘氏，兼资将相才。",
            "臣心虽自切，天命若为猜。",
            "古壁空遗像，荒榛只旧台。",
            "斯人今不见，落日更徘徊。"
        ],
        "notes": "",
        "id": "8af0415ee1e766d70303a4e6ac1ea7b6"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "西台",
        "preface": "",
        "paragraphs": [
            "高台垂四顾，遗冢阅千年。",
            "烟树孤城外，云山落照边。",
            "峥嵘余巨石，惨淡接平川。",
            "往事谁能说，凭栏一怅然。"
        ],
        "notes": "",
        "id": "a4d1c0ca31835f5876ede70d15e1ea98"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "凌虚台",
        "preface": "",
        "paragraphs": [
            "高台收晚照，远思浩无穷。",
            "竹里清飚泛，山高翠霭蒙。",
            "九层平可上，一径曲能通。",
            "谁揭凌虚字，名浮亦未公。"
        ],
        "notes": "",
        "id": "c6dd013fe52ba78fad33d349a9d96c5c"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "御风桥",
        "preface": "",
        "paragraphs": [
            "此地多虚旷，飘然欲御风。",
            "双凫疑到阙，一鸟似翔空。",
            "本是仙家事，元非幻术功。",
            "金丹成就日，白昼自飞冲。"
        ],
        "notes": "",
        "id": "4e065ba767070505ca09b1d19d4879c8"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "众香桥",
        "preface": "",
        "paragraphs": [
            "标名何所谓，物色正相当。",
            "堆雪酴醿洁，披风菡蓞香。",
            "菊从秋后发，梅向腊前芳。",
            "眼界无多地，纵横亘十方。"
        ],
        "notes": "",
        "id": "a9da6d6487f96e06dbedae4a6baa97e3"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "无尽桥",
        "preface": "",
        "paragraphs": [
            "曳杖徜徉去，仙家洞府中。",
            "寒流清自绕，幽径密相通。",
            "著处亭皆稳，看来景不同。",
            "是名无尽藏，具眼悉和融。"
        ],
        "notes": "",
        "id": "7e05e76948dc441d5c5e8cc17f8a6cc7"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "张持道生辰三首  其一",
        "preface": "",
        "paragraphs": [
            "妙喜生摩诘，长庚梦谪仙。",
            "宝阶三道降，凉月九分圆。",
            "黑髪功名地，红尘世俗缘。",
            "乾坤思整顿，休慕竹林贤。"
        ],
        "notes": "",
        "id": "c577e4aadf518f5c0a60e50471d19911"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "张持道生辰三首  其二",
        "preface": "",
        "paragraphs": [
            "几下陈蕃榻，常窥孔氏墙。",
            "玄通融释老，廓落傲羲皇。",
            "永祝千龄寿，从今一瓣香。",
            "玉枝长不汗，莫问鬓邉霜。"
        ],
        "notes": "",
        "id": "dea47819150d80ce2a490d784b3c9eb0"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "张持道生辰三首  其三",
        "preface": "",
        "paragraphs": [
            "咫尺桃源路，乘闲许杖藤。",
            "高谈六十刼，暗室百千灯。",
            "邀月公挥手，眠云我曲肱。",
            "洞门初不锁，俗客岂容登。"
        ],
        "notes": "",
        "id": "0528f73f95d5d0ffccb9e9bc89fbd7c5"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "挽故杨叔强承事词",
        "preface": "",
        "paragraphs": [
            "家事毋关我，心君日日休。",
            "阴功归子息，贤德视交游。",
            "彛鼎千年古，图书一室幽。",
            "荣封胡不早，只许到郊丘。"
        ],
        "notes": "",
        "id": "83cfc1767d08f2cd37199c6aed0f8695"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "故于泰和挽词",
        "preface": "",
        "paragraphs": [
            "艺圃收名早，如何亟赋归。",
            "肩摩青佩久，心念白云飞。",
            "屋有诗书润，家因孝友肥。",
            "二雏行展翮，休复愤儒衣。"
        ],
        "notes": "",
        "id": "1648db239bd3bc12c85a40004c689e34"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "夫人挽词二首  其一",
        "preface": "",
        "paragraphs": [
            "娈彼闺房秀，泠然玉雪容。",
            "月箫难择对，石窌侈疏封。",
            "涵泳诗书习，扶持扇枕供。",
            "三荆方擢秀，云壑卧双松。"
        ],
        "notes": "",
        "id": "de6062f2ef669ba9df37b15d47052114"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "夫人挽词二首  其二",
        "preface": "",
        "paragraphs": [
            "熊轼人将达，鱼轩乐未央。",
            "遽令双剑化，并作一丘藏。",
            "笔绝先秋句，衣缄故箧香。",
            "未应林下女，千古擅清芳。"
        ],
        "notes": "",
        "id": "ca0b92bec4c64fe878c7b9a8a517d66b"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "明复作文房四物诗因用其韵  其一",
        "preface": "",
        "paragraphs": [
            "锐精文字里，今古叹毛锥。",
            "职在中书贵，功因大手奇。",
            "楮君频借重，墨客最相知。",
            "绝迹头童日，麟经万世师。"
        ],
        "notes": "",
        "id": "fc317acc202e2689ad613f74caa84a28"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "明复作文房四物诗因用其韵  其二",
        "preface": "",
        "paragraphs": [
            "琢就阴崖骨，良工用意勤。",
            "沼心初受水，镜面已生云。",
            "自比珪璋质，能成翰墨勋。",
            "千金酬重价，端石世传闻。"
        ],
        "notes": "",
        "id": "53b9f7e63203546ba15f73178a477240"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "明复作文房四物诗因用其韵  其三",
        "preface": "",
        "paragraphs": [
            "结绳嗟已远，书尺济斯民。",
            "汗竹功犹浅，香皮世益珍。",
            "廉方能洁己，舒卷解随人。",
            "一自逢毛颖，交情日日亲。"
        ],
        "notes": "",
        "id": "a3118916231796fda57d9b4d7c0c7982"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "明复作文房四物诗因用其韵  其四",
        "preface": "",
        "paragraphs": [
            "笔阵须鍪甲，轻烟久秘藏。",
            "犀文夸妙手，鱼腹验真方。",
            "制就玄圭象，磨成点漆光。",
            "东齐吾注易，谁遗一丸香。"
        ],
        "notes": "",
        "id": "d647febd6052b3a5cfafb1e18cd77de7"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "竹杖",
        "preface": "",
        "paragraphs": [
            "长短身为度，洪纤节自明。",
            "时时勤执捉，处处伴经行。",
            "峻岅腰能直，危桥步亦轻。",
            "化龙他日事，灵寿若为荣。"
        ],
        "notes": "",
        "id": "086d3e147b73dc45eb9c7e8fc6c24540"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "竹夫人",
        "preface": "",
        "paragraphs": [
            "林下风流在，收归枕簟傍。",
            "冰肌元本浄，玉骨自然凉。",
            "最是虚心好，由来正节刚。",
            "炎天长作伴，书夜不能忘。"
        ],
        "notes": "",
        "id": "54a5e44282483f6fa26353800eb3db42"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "藤枕",
        "preface": "",
        "paragraphs": [
            "剡藤新织就，一榻共清凉。",
            "琥珀珍难得，龙头贵莫当。",
            "不辞拳石冷，宁羡锦囊香。",
            "梦觉华胥乐，神怡四体康。"
        ],
        "notes": "",
        "id": "54318d8d39b609c2de554feb3bc63e36"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "芦簟",
        "preface": "",
        "paragraphs": [
            "炎方需此物，收蓄遍家家。",
            "致用同桃竹，劳工笑象牙。",
            "虽无花色丽，却见水纹斜。",
            "展卧南窗下，萧然兴莫加。"
        ],
        "notes": "",
        "id": "661831f89f37ad567872f551c147782f"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "棕拂",
        "preface": "",
        "paragraphs": [
            "一色棕榈造，收成掌握中。",
            "青蝇应退舍，白鸟敢争雄。",
            "便作龟毛用，宁殊麈尾功。",
            "世情分美丑，达者自圆通。"
        ],
        "notes": "",
        "id": "b59e635563ba6b92e17a813d2efdf7af"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "纸扇",
        "preface": "",
        "paragraphs": [
            "裁成方絮后，凉意便相亲。",
            "烈日工遮影，飞尘少污人。",
            "襟披殊觉快，掌运莫辞频。",
            "纨绮徒观美，论功曷比伦。"
        ],
        "notes": "",
        "id": "110c6f3e04ab5c779423814ff9b79df3"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "见墙间竹影拟而画之终不近也",
        "preface": "",
        "paragraphs": [
            "东墙才过午，写此此君真。",
            "日翳倐无迹，云开俄有神。",
            "因缘咸自尔，形似竟谁亲。",
            "笔墨有非伪，天公恐笑人。"
        ],
        "notes": "",
        "id": "83ee3d3168ae25e449785fba9b367ecd"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "孤雁",
        "preface": "",
        "paragraphs": [
            "误逐衡阳暖，轻逃塞北寒。",
            "偶分千里伴，翻羡一枝安。",
            "兄弟今何许，家乡路若干。",
            "飘零归未得，浅渚戢修翰。"
        ],
        "notes": "",
        "id": "70140f6fd89f63579c158d69dd4033e8"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "蟋蟀",
        "preface": "",
        "paragraphs": [
            "秋虫推尔杰，风韵太粗生。",
            "衰草年年恨，寒砧夜夜声。",
            "轴闲催妇织，衣薄念夫征。",
            "谁谓心如石，欹眠不挂情。"
        ],
        "notes": "",
        "id": "e5ac06af08a32a06f8d2cab5ac1b6adf"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "山茶",
        "preface": "",
        "paragraphs": [
            "严冬能独秀，浑不藉春风。",
            "叶自经霜碧，花应鬭日红。",
            "望中几眩眼，高处欲燔空。",
            "安得栽培手，移根向邑中。"
        ],
        "notes": "",
        "id": "dbeed2ca847ff23042ac7688259d157b"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "上政府五首  其一",
        "preface": "",
        "paragraphs": [
            "王室当年若缀旒，片言戡定出奇谋。",
            "临机勇决千钧弩，济险优游万斛舟。",
            "掌上回旋皆造化，毫端升黜是春秋。",
            "虫鱼尽喜乾坤泰，宇县宁闻杞国忧。"
        ],
        "notes": "",
        "id": "8490377811a6b7955699fe8ac1b0b8f0"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "上政府五首  其二",
        "preface": "",
        "paragraphs": [
            "塞上烟尘永不扬，边民戍卒尽耕桑。",
            "抗言用武真非策，唾手扶危别有方。",
            "须信精诚能感格，由来道德本安强。",
            "恩沾动植知多少，天使千秋保炽昌。"
        ],
        "notes": "",
        "id": "2af5cf5bd1bdb0ee7de0773078c823f2"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "上政府五首  其三",
        "preface": "",
        "paragraphs": [
            "政和乙未对彤庭，袖笔曾陪四海英。",
            "三十七年浑梦境，六千余里邈神京。",
            "大钧播物无垠际，小录搜才有姓名。",
            "屈指西南存者几，成都首县一孤生。"
        ],
        "notes": "",
        "id": "dd11fe178b3b828181990cc8716f2c17"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "上政府五首  其四",
        "preface": "",
        "paragraphs": [
            "三纪徒劳祇疗饥，年逾耳顺已知非。",
            "行藏有定随缘过，功业无成与愿违。",
            "里闬傥能乘驷入，君门便欲挂冠归。",
            "交朋亲戚犹相庆，要看桑榆晚日晖。"
        ],
        "notes": "",
        "id": "c4b514d18756d3d6534d4592ed878887"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "上政府五首  其五",
        "preface": "",
        "paragraphs": [
            "起家白屋忝为郎，俯视同侪道亦光。",
            "已幸十年纡赤绂，犹期一日坐黄堂。",
            "纷纷奔竞真成笑，兀兀憃愚但守常。",
            "不是坤舆能厚载，敢干斧锧献猖狂。"
        ],
        "notes": "",
        "id": "22a1182f13429db18299989a0daa07d0"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "上曾安抚二首  其一",
        "preface": "",
        "paragraphs": [
            "万口争称好使君，携持踊跃看朱轮。",
            "入门便洒随车雨，到处真成有脚春。",
            "鱼鸟一时生意气，江山千里有精神。",
            "大贤易镇朝廷重，巴峡穷愁要抚循。"
        ],
        "notes": "",
        "id": "4bddb0bb5ff9784e3461a1b4365847f9"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "上曾安抚二首  其二",
        "preface": "",
        "paragraphs": [
            "圣门鼓瑟妙难窥，今日风流亲见之。",
            "五纪光阴惊电掣，一生忠孝仗天知。",
            "老庄座下须闻道，李杜坛边敢说诗。",
            "晚景功名非所慕，抠衣深喜得宗师。"
        ],
        "notes": "",
        "id": "6707ca9f5d0423e7da71ca30aa91416f"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "寄何修撰",
        "preface": "",
        "paragraphs": [
            "向来祇欲返荆扉，老大趋时意颇微。",
            "官路波涛犹汹汹，家山桃李自依依。",
            "刳心拟出阴阳表，委质难逃造化机。",
            "寄语当年蓑笠友，樵渔素约敢相违。"
        ],
        "notes": "",
        "id": "fd1a7774629ab8b2836dec8eed0478ed"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "上郑漕二首  其一",
        "preface": "",
        "paragraphs": [
            "穷经好客旧时声，千载遗风见典型。",
            "忠孝家传心自赤，功名路稳鬓方青。",
            "傅岩欲作商霖雨，蜀道犹观汉使星。",
            "小益提封重试可，定膺锋召入尧庭。"
        ],
        "notes": "",
        "id": "c169d85f00bd62d1928a631d2a9f0c85"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "上郑漕二首  其二",
        "preface": "",
        "paragraphs": [
            "孤迹平生似转蓬，少而豪迈老羁穷。",
            "荣华路上黄粱梦，英俊丛中白髪翁。",
            "身堕穷山三峡里，心随流水大江东。",
            "夤缘展翅斜阳晚，须仗扶摇一鹗风。"
        ],
        "notes": "",
        "id": "0e61393ebdc60fc243e2b294ddd2fbd1"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "送张道从上行起复帅夔二首  其一",
        "preface": "",
        "paragraphs": [
            "初辞丘陇重哀荣，斾卷春风第一程。",
            "帝委才猷专外阃，人推勇略过长城。",
            "孤忠炯炯能移孝，温诏谆谆遽夺情。",
            "三峡壶浆应满道，江山草木旧知名。"
        ],
        "notes": "",
        "id": "7646c5b68e48d98cbe421ed49ec518e3"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "送张道从上行起复帅夔二首  其二",
        "preface": "",
        "paragraphs": [
            "白帝层城统十连，肘联荆属阻山川。",
            "翠华久睠舟车会，紫诏先收柱石贤。",
            "雪净已通梁阁道，浪平空舣汉楼船。",
            "不妨腰绖登廊庙，典故先朝尚宛然。"
        ],
        "notes": "",
        "id": "78d9545fba74cfdfd23abfda2adf742d"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "送郑宣抚三首  其一",
        "preface": "",
        "paragraphs": [
            "棹发嘉陵即帝庭，山川草木若为情。",
            "忠嘉但有三千牍，威爱犹传十万兵。",
            "天象共符虚右席，坤维一带失长城。",
            "西南所系安危大，何止雪山分重轻。"
        ],
        "notes": "",
        "id": "ecdf88af4ab953a289cbeaa09188948d"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "送郑宣抚三首  其二",
        "preface": "",
        "paragraphs": [
            "凛凛风霜镇玉关，文经武略自优闲。",
            "蟠胸浩气吞云梦，盖世英名重泰山。",
            "忧国屡形诗句里，折冲长在笑谈间。",
            "四川父老攀依切，犹问牙樯几日还。"
        ],
        "notes": "",
        "id": "2b201574c873eb05be0484db1edff678"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "送郑宣抚三首  其三",
        "preface": "",
        "paragraphs": [
            "朝路年来似奕棋，惟公出入倍光辉。",
            "昔时裴度临轩遣，今日曹参促诏归。",
            "蜀栈云横星骑动，楚江天阔锦帆飞。",
            "祇应太史朝朝奏，迤逦台星近紫微。"
        ],
        "notes": "",
        "id": "30ff684da0cefa23a0bd2a841f136c34"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "送戴子厚赴张夔州之辟",
        "preface": "",
        "paragraphs": [
            "半世婆娑厌宦途，时危结绶计何迂。",
            "非干避地游巫峡，且欲从军捍蜀都。",
            "巴水秋深添别恨，金陵天近试雄圗。",
            "平心勿管风涛恶，阴有神明巨力扶。"
        ],
        "notes": "",
        "id": "fc71c1e702ebf1f2d5d57431b1b821ef"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "送邵公济溥赴省二首  其一",
        "preface": "",
        "paragraphs": [
            "天府登贤策马东，似君人物许谁同。",
            "文章小技出儿戯，道德微言余祖风。",
            "有路青霄元自别，无情白髪向来公。",
            "平生酝藉唯经国，唾手先收第一功。"
        ],
        "notes": "",
        "id": "7f65b310934d8274cfc9f9a0ab37b0aa"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "送邵公济溥赴省二首  其二",
        "preface": "",
        "paragraphs": [
            "凛凛霜威扑扑尘，不堪晓骑送行人。",
            "云山万点远连蜀，烟树两行初过秦。",
            "风厚正能扶大翼，浪高端足化修鳞。",
            "圣君急士思调鼎，喜见寒梅漏泄春。"
        ],
        "notes": "",
        "id": "c04ca3fca064514460d66a2bbaadd634"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵喻存道二首  其一",
        "preface": "",
        "paragraphs": [
            "访道寻师积有年，晚逢夫子叹高坚。",
            "玄关启处功深矣，妙指传来意豁然。",
            "气会三宫驰圣毂，理归一辙弃尘编。",
            "工夫到后神明出，夺得天机运用权。"
        ],
        "notes": "",
        "id": "e51c3b17c6200329c3508a4601424d06"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵喻存道二首  其二",
        "preface": "",
        "paragraphs": [
            "神龙一去渺无踪，落日孤云为惨容。",
            "溪遶练光秋更白，黛横山色晚尤浓。",
            "细看风物曾经眼，深达根源自点胸。",
            "寄宿僧寮清不寐，一轮明月挂枯松。"
        ],
        "notes": "",
        "id": "d1e37f4edd5c19815f20144955753e3e"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次元汝功韵赠王恭之",
        "preface": "",
        "paragraphs": [
            "四海车书未混同，忧怀都付酒杯中。",
            "云雷自昔开屯难，天地于今合泰通。",
            "浊酒寒灯招旧友，清江小艇忆诗翁。",
            "人生会面真难得，莫遣行装犯晓风。"
        ],
        "notes": "",
        "id": "6376d552ef964bb3e8667158f66e7fa8"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次宋正纪韵",
        "preface": "",
        "paragraphs": [
            "释耒随人干斗禄，因循五阅闰余年。",
            "折腰每效官三品，糊口深惭食万钱。",
            "未梦登天生羽八，肯希舐痔得车千。",
            "求田早决归耕计，种秫何妨酿酒泉。"
        ],
        "notes": "",
        "id": "90be8ccbb2a04204bac38e0f9d6059a2"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵正纪见寄",
        "preface": "",
        "paragraphs": [
            "栖栖奔走不知春，日月无停疾转轮。",
            "尘土强颜成俗吏，林泉放意属高人。",
            "书题缱绻情何切，诗律雄遒语不陈。",
            "引起归心千万绪，向来梦寐几翻新。"
        ],
        "notes": "",
        "id": "751cbec91287f599c6d2d8497efa5ade"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵正纪见贻之什",
        "preface": "",
        "paragraphs": [
            "解绂归来旋葺居，身安环堵不求余。",
            "粗羹粝饭偏知味，谈话寒灯胜读书。",
            "情窦欲开先自窒，心田已浄弗须锄。",
            "亲朋有酒且呼唤，万事何妨一破除。"
        ],
        "notes": "",
        "id": "6e84c4f78fe0feadebb3521643d5916e"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵嵩师彦正留别",
        "preface": "",
        "paragraphs": [
            "两公清气入人肝，玉树森森逼我寒。",
            "挥麈缤纷惊落屑，和诗来往疾跳丸。",
            "兴余不管牙签乱，坐久翻忧蜡炬残。",
            "轻别莫言吾所讳，重逢应作老翁看。"
        ],
        "notes": "",
        "id": "6dc518a01114994d79f06f5930c9b750"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵余时升见招",
        "preface": "",
        "paragraphs": [
            "老大逢春意转微，追随不复似当时。",
            "怜君旧已开三径，顾我今方卜一枝。",
            "近水遥山元自好，暖风迟日更相宜。",
            "便当乘兴寻花去，免使园林恨失期。"
        ],
        "notes": "",
        "id": "bcc17b46538515448b6b11fff33bb768"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和赵茂州即事六首  其一",
        "preface": "",
        "paragraphs": [
            "千岩万壑最幽深，玉垒西邉古茂林。",
            "仕宦不妨真大隐，风流无伴只孤斟。",
            "多情竹色朝侵几，适意松声夜入琴。",
            "莫道使君无一事，每劳幽思发清吟。"
        ],
        "notes": "",
        "id": "2db1c1d0c307adb069256ffc3cafd2ac"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和赵茂州即事六首  其二",
        "preface": "",
        "paragraphs": [
            "邉城赢得自由身，富有江山岂是贫。",
            "水榭晴云来几席，月庭香雾湿衣巾。",
            "已邀松竹为三友，更列图书作四邻。",
            "不会世间机巧事，无思无虑乐天真。"
        ],
        "notes": "",
        "id": "16575aeb1ff59a5d8715d074a7c6637a"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和赵茂州即事六首  其三",
        "preface": "",
        "paragraphs": [
            "人事都无喜宴安，懒于喧处竞追攀。",
            "惊残午梦风推户，压尽炎威雪满山。",
            "无主岩花时解笑，近人林鸟亦知还。",
            "应怜朝市区区者，方寸何曾顷刻闲。"
        ],
        "notes": "",
        "id": "e55b05cb1638d00fc40aeb432574ce5a"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和赵茂州即事六首  其四",
        "preface": "",
        "paragraphs": [
            "官居閴寂似僧居，坐卧行藏得自如。",
            "爽气逼人千亩竹，清风满室一床书。",
            "心游淡泊能调马，意绝贪求岂羡鱼。",
            "即此便同三径隐，未须投绂赋归欤。"
        ],
        "notes": "",
        "id": "7a55062c1f64eb5fdd117e0d3ff3d9e2"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和赵茂州即事六首  其五",
        "preface": "",
        "paragraphs": [
            "前世愚夫哂邓通，即山鼓铸死饥穷。",
            "贪名勿羡青云士，守道甘为白髪翁。",
            "日月奔驰驹过隙，乾坤跼蹐鸟居笼。",
            "反观自有超然地，能使渊明立下风。"
        ],
        "notes": "",
        "id": "ec5af4ef6b1ed754e0bdcbc059c5fe5c"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和赵茂州即事六首  其六",
        "preface": "",
        "paragraphs": [
            "所欲谁能矩不逾，人生七十在须叟。",
            "纵横窃鄙张仪诈，怀卷终思宁武愚。",
            "幸有精神延短景，了无才力奋雄图。",
            "手提造化非难事，井底寒蛙祗自居。"
        ],
        "notes": "",
        "id": "8b4e5437fe5cd1c8335ee98f5b0d3848"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "诸友和章及性宗用韵二首  其一",
        "preface": "",
        "paragraphs": [
            "服田力穯是良农，卤莽耕耘报亦同。",
            "得道正从勤苦里，了心只在刹那中。",
            "六通四辟非关学，万别千差不见功。",
            "法法满前供受用，更于何处觅家风。"
        ],
        "notes": "",
        "id": "f5d89a8fed7ba25b1f99321dad1ed676"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "诸友和章及性宗用韵二首  其二",
        "preface": "",
        "paragraphs": [
            "千花百草鬭青春，法界谁知本一真。",
            "生灭去来浑妙用，洪纤曲直现全身。",
            "参同聊示师资契，授受宁论父子亲。",
            "直下承当犹自错，可怜舍己更从人。"
        ],
        "notes": "",
        "id": "c0ecd01de93e3eb2db3434d5699758d7"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "宋子渊有诗及性宗事用韵寄之二首  其一",
        "preface": "",
        "paragraphs": [
            "还淳反朴似山农，与物相忘即大同。",
            "造理自超言意表，发机不离见闻中。",
            "批云切月能无事，转地回天别有功。",
            "公案见成何必举，请君于此嗣宗风。"
        ],
        "notes": "",
        "id": "28898162f360d2981588a6cd408cf02a"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "宋子渊有诗及性宗事用韵寄之二首  其二",
        "preface": "",
        "paragraphs": [
            "枯大寒岩但不春，直经千刼未为真。",
            "一门超邈难寻轨，万象森罗独露身。",
            "田地稳时行便到，工夫尽处见方亲。",
            "韩卢逐兔纷纷是，言语支离最误人。"
        ],
        "notes": "",
        "id": "cf0d66d9253c076628f9c9aeb5a49889"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "康子思二诗有问道之意和其韵  其一",
        "preface": "",
        "paragraphs": [
            "禀生太极本纯全，七尺身中豁一天。",
            "妙道高深从俗笑，至言微密向谁传。",
            "何须青简书勋业，赖有丹台集圣贤。",
            "诸子但论时世事，令人懒语益思眠。"
        ],
        "notes": "",
        "id": "e58f0848b2e6b3b70f455a83ea0ef7fc"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "康子思二诗有问道之意和其韵  其二",
        "preface": "",
        "paragraphs": [
            "要作通天一大儒，措心寥廓未为迂。",
            "神机应变无多子，圣域知归不远涂。",
            "哮吼定应潜百兽，啁啾终是笑群雏。",
            "吾今欲觅衣中宝，活计须教一物无。"
        ],
        "notes": "",
        "id": "ce79aba54245dc76bccf771bc855831c"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "赠王君诏道人",
        "preface": "",
        "paragraphs": [
            "润屋金多笑不居，却从象罔索玄珠。",
            "千年古镜心长静，万里飞云身自孤。",
            "空里结空空复有，梦中占梦梦元无。",
            "休将此语轻传泄，举世冥行少丈夫。"
        ],
        "notes": "",
        "id": "c56deb2448b65d54f39a083ce59c9463"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "卜居",
        "preface": "",
        "paragraphs": [
            "只忧短髪变星星，早葺生涯寄暮龄。",
            "二顷可能轻相印，一区聊欲著玄经。",
            "不嫌野水侵扉绿，更喜寒筠遶屋青。",
            "投绂归来成底事，要驱龙虎遁天刑。"
        ],
        "notes": "",
        "id": "2164a175b9faa5c9e97d765964c252b5"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵杨信仲见贻郊居二首  其一",
        "preface": "",
        "paragraphs": [
            "平生不喜入州闾，林下江边谩卜居。",
            "解榻延宾同笑语，杜门教子读诗书。",
            "最怜舍后蔬盈圃，只欠庭前水绕除。",
            "官路崄巇端可畏，茅茨固就早悬车。"
        ],
        "notes": "",
        "id": "2182bc53c330f4b27f9d586bc3763869"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵杨信仲见贻郊居二首  其二",
        "preface": "",
        "paragraphs": [
            "野老樵夫作比闾，儒宫一亩亦安居。",
            "浇愁剰买村前酒，引睡频拈架上书。",
            "江近云烟长到户，人稀鸟鹊自驯除。",
            "不才已分时流弃，犹幸能延长者车。"
        ],
        "notes": "",
        "id": "fa553e01523ce6012e0df0c4bf8df1c6"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵王德夫晚晴郊行之作",
        "preface": "",
        "paragraphs": [
            "天含愁思雨冥冥，晚色云销万里青。",
            "几点沙鸥临水镜，数重烟树簇山屏。",
            "雅闻樵采能谈道，欲耦锄耰更问经。",
            "藜杖芒鞋先有约，相从避世免深刑。"
        ],
        "notes": "",
        "id": "51d19ade7eeeac05660b169538e069f8"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵师时发溪桥晚眺",
        "preface": "",
        "paragraphs": [
            "卧溪古木势蜿蜒，伫立斜阳旅思寛。",
            "湍没岸痕知涨溢，风生水面觉清寒。",
            "静容桃李敷浓荫，暖放凫鹥浴短翰。",
            "隐约渭滨真髣髴，行藏都付一渔竿。"
        ],
        "notes": "",
        "id": "22f3b99380570dbed3d8deaa2bf6033a"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和师时发荷亭晚饮",
        "preface": "",
        "paragraphs": [
            "榴花灼烁半空开，天外薫风入座来。",
            "雨掠南塘荷盖净，云埋西岭日车颓。",
            "物情荣谢看诗句，时世安危付酒杯。",
            "好是溪桥最清绝，淡烟寒水一迟回。"
        ],
        "notes": "",
        "id": "48595c30b1f0b17a106632239bd71d6e"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "宪司后园葺旧亭榜以明秀元少监有诗次韵",
        "preface": "",
        "paragraphs": [
            "烂漫烟光一目收，危亭葺就壮岑楼。",
            "三巴故国山川在，万古长空日月流。",
            "江水奔腾无昼夜，石田耕获漫春秋。",
            "兴来笻竹随儿辈，径路平生不惯由。"
        ],
        "notes": "",
        "id": "5894b21a12dc3097030ff102c7dabcdb"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "再和四首  其一",
        "preface": "",
        "paragraphs": [
            "万象森罗不可收，一亭览尽胜高楼。",
            "涂山南觐尊乔岳，渝水东朝合众流。",
            "烟起人家天欲暮，云归海峤月当秋。",
            "此时此景尤佳绝，约客重来信有由。"
        ],
        "notes": "",
        "id": "ac785e6b02e9b2aabfb23dfe493caebc"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "再和四首  其二",
        "preface": "",
        "paragraphs": [
            "东皇物色未全收，山半登临当倚楼。",
            "锦里烟光浑在眼，云溪花片亦随流。",
            "夕阳正好无多景，春序才移已复秋。",
            "却忆故园林壑美，乘风欲去问何由。"
        ],
        "notes": "",
        "id": "00490bba4f052e5995b3ca5d01799108"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "再和四首  其三",
        "preface": "",
        "paragraphs": [
            "皇家故境未能收，愁绝登城与上楼。",
            "目断东吴心已往，神驰西洛泪先流。",
            "江山环合成兹邑，雾雨溟蒙即是秋。",
            "赖有圣贤同一中，忍将时事说元由。"
        ],
        "notes": "",
        "id": "7b8aeeeb9e72d0edfdfed0b245d9e126"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "再和四首  其四",
        "preface": "",
        "paragraphs": [
            "天际油云不肯收，全妨寓目向层楼。",
            "日车难把长绳挽，春事浑同去水流。",
            "可奈余寒犹作沴，悬知徂暑未能秋。",
            "此方记得偏炎热，路入夔门一再由。"
        ],
        "notes": "",
        "id": "7b80223415b5371a06b69c1a976405a4"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "仁寿县后有亭余名之曰明远赋诗二首  其一",
        "preface": "",
        "paragraphs": [
            "虚亭突兀枕崇冈，玉宇无风秋自凉。",
            "地濶群山争逶迤，天低远树立微茫。",
            "阴晴易辨云霞色，晓夕常吞日月光。",
            "我亦清心官事省，葛巾藜杖得徜徉。"
        ],
        "notes": "",
        "id": "97ccec56353eac8692c7be13a2e4c9d2"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "仁寿县后有亭余名之曰明远赋诗二首  其二",
        "preface": "",
        "paragraphs": [
            "小邦人物大邦同，万屋鳞鳞气鬰葱。",
            "谁挈神峰离海底，幻将廛市纳壶中。",
            "垂帘拟学山阴画，飞舄难乘叶县风。",
            "举首穹旻才一尺，敢凭正直谢天公。"
        ],
        "notes": "",
        "id": "1fe2aa5786a2b364d0831ad189c57d65"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "爽襟亭",
        "preface": "",
        "paragraphs": [
            "西冈独上每春容，天接危亭四面风。",
            "万室鳞鳞归眼底，一峰岌岌倚云中。",
            "地灵人胜风流古，石秀山回气象雄。",
            "曳杖频来无别意，喜观禾麦又年丰。"
        ],
        "notes": "",
        "id": "3f54deafb4491afb3edfebfd76fb00ab"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵刘文饶题绝尘亭",
        "preface": "",
        "paragraphs": [
            "江白风清古寺虚，客来萧散兴何殊。",
            "水涵疏树千寻浄，尘到幽亭一点无。",
            "天际昏烟迷小艇，林端落日射浮图。",
            "欲添楚屿深秋意，好向沙洲养橘奴。"
        ],
        "notes": "",
        "id": "fe3f9e3adc8b61358c6020ea4970dc6a"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "双清亭",
        "preface": "",
        "paragraphs": [
            "凿开苍翠著幽亭，正取澄江一镜平。",
            "嘉木千章垂倒影，支流三道咽寒声。",
            "桥横古路肩相属，云衬斜阳眼自明。",
            "竹色波光交借重，照人心骨有余清。"
        ],
        "notes": "",
        "id": "d3893ae2d0495e35ecdbd84adbc95d79"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "龙渊桥亭新成",
        "preface": "",
        "paragraphs": [
            "溪浅桥横趣自幽，坐来风色晚飕飕。",
            "寒泉有韵石间出，远水多情竹外流。",
            "地僻蛟龙时隐见，天晴㶉𫛶乱沈浮。",
            "见闻总是吾家物，好景何须著意求。"
        ],
        "notes": "",
        "id": "2f90666aa430b11e5ea89b4c94f8b7cf"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵文士颖留题李子充双寂轩诗",
        "preface": "",
        "paragraphs": [
            "默默幽轩祗自知，天人一理未容欺。",
            "簷光坐揖青山入，窗影闲看白日移。",
            "休道嚣尘侵晏宅，由来表里湛黄陂。",
            "思惟泯处全真现，存得灵龟笑朵颐。"
        ],
        "notes": "",
        "id": "0c392597bf1693274e3564d6aa35893d"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "诸葛公则延登书阁出示焦丈通直洎诸公所赠诗因成四韵",
        "preface": "",
        "paragraphs": [
            "诸城葛氏久湮沈，清尚知君独远寻。",
            "席卷承家猗顿术，日明好古子云心。",
            "珍藏高阁轻三箧，善购多门小万金。",
            "曾见墨庄耕获利，行看杞梓秀家林。"
        ],
        "notes": "",
        "id": "aea21ef83c1ebd978302916b5ba51653"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "同神泉县尉游海惠院登三惠阁有怀汉州同官",
        "preface": "",
        "paragraphs": [
            "出郭幽寻偶一欣，初来犹未叹离群。",
            "谁知萧寺悬荒野，却有层楼插暮云。",
            "烟外遥岑仍隐隐，风边落叶更纷纷。",
            "天寒日薄牛羊下，遶树归鵶不忍闻。"
        ],
        "notes": "",
        "id": "b1db2206ec0902d932b9f40ab1cb108f"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "题远色阁",
        "preface": "",
        "paragraphs": [
            "倚杖从容日未曛，望中一洗两眸昏。",
            "晴云放出千寻岭，乔木团成几处村。",
            "东去西来长道路，春耕秋获换郊原。",
            "无穷物象相吞吐，妙趣谁知在不言。"
        ],
        "notes": "",
        "id": "e56ccb6c9811dc3142efaf62820fd1f6"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵蒲大受同游龙洞之什",
        "preface": "",
        "paragraphs": [
            "寻幽一访洞中天，路遶青溪水遶山。",
            "翠径崎岖行竹里，红尘咫尺背人间。",
            "侵裾爽气冷冰雪，潄玉寒流锵珮环。",
            "更问石庵窥胜迹，斯游岂复倦跻攀。"
        ],
        "notes": "",
        "id": "1afddcf53c52f6ae1ee1d6d109fc29d6"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵董守流杯池",
        "preface": "",
        "paragraphs": [
            "巧思潜窥造化儿，更依曲水凿方池。",
            "灵鼇上钓喧红粉，轻鹢浮觞趁彩旗。",
            "落涧寒声泉㶁㶁，弄花斜日影迟迟。",
            "分明作个山阴会，仍有当时幼妇辞。"
        ],
        "notes": "",
        "id": "d693baa56c81c339472eb83d41ea70a6"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "归云溪",
        "preface": "",
        "paragraphs": [
            "九夏何知暑令行，轻风拂拂水泠泠。",
            "只凭藜杖穿幽径，还喜蒲团憩小亭。",
            "散诞竹邉梳白髪，徘徊江上诵黄庭。",
            "人间无此清凉处，亦许儿童共乞灵。"
        ],
        "notes": "",
        "id": "79d1a923c246b286db0a06818d06ea3a"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "忠州怀古",
        "preface": "",
        "paragraphs": [
            "连日追游笑语同，一樽能遣百愁空。",
            "唐贤阁上秋风冷，巴子台边夕照红。",
            "木落荒坡思白傅，草深颓墓忆宣公。",
            "只怜地狭难成市，依旧沙头作小丛。"
        ],
        "notes": "",
        "id": "b757193da5f6126793af48e9f524e9c9"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "留云安驿诗",
        "preface": "",
        "paragraphs": [
            "孤馆幽幽一境清，昼长无事亦无营。",
            "睡频推枕仍重起，坐久抛书却再行。",
            "静看簷头蛛结网，细听屋角鸟翻声。",
            "闲边日月元如此，须信人间有赤城。"
        ],
        "notes": "",
        "id": "8c41a9a2efe0c015c4a05681db71f2c7"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "八阵台",
        "preface": "",
        "paragraphs": [
            "八阵台前水急流，累累石冢界沙洲。",
            "机深已尽吞吴策，事变空成守蜀谋。",
            "江月四时犹耿耿，云山千古谩悠悠。",
            "天公若遂兴刘愿，功烈应非管乐俦。"
        ],
        "notes": "",
        "id": "3a827bff24403203d2eefef9293b912d"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "过小汉坝",
        "preface": "",
        "paragraphs": [
            "地豁天开眼界寛，两山相对列巑岏。",
            "多情烟树连村暗，不事沙鸥照水寒。",
            "立马踌躇饶野兴，抗尘奔走尚粗官。",
            "归来凖拟江湖计，不负蓑衣与钓竿。"
        ],
        "notes": "",
        "id": "952b153b75ab9da854eaa38d5dcd2f56"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "汉州塔二首  其一",
        "preface": "",
        "paragraphs": [
            "万象森罗眼底明，倚天高处喜重经。",
            "逶迤江练秋逾白，峛崺山屏晚更青。",
            "望尽平原烟冉冉，愁深古塞雨冥冥。",
            "踌躇欲看千灯后，手拨浮云正极星。"
        ],
        "notes": "",
        "id": "40ca67e0d82ce115e03cdb7ab402ef0b"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "汉州塔二首  其二",
        "preface": "",
        "paragraphs": [
            "相随步屧转穹隆，万室鳞鳞指顾中。",
            "自笑情怀非旷士，谁知筋力已衰翁。",
            "吟余尚惜西山日，立久翻忧北户风。",
            "从此不须攀绝顶，云深无处认鼇宫。"
        ],
        "notes": "",
        "id": "0f46a60deb185b6fd3158cc9c0c527a5"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "陪元允大受游天宁寺诗",
        "preface": "",
        "paragraphs": [
            "寂寂禅林绕篆香，长廊古殿总虚凉。",
            "楩柟蔽日空交影，乌鹊驯除不乱行。",
            "灭想自成清浄界，争机端作是非场。",
            "灼然祖意休生解，炯炯寒灯一点光。"
        ],
        "notes": "",
        "id": "4ac2d19026ffa8109d9942b2896b1250"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "总持院",
        "preface": "",
        "paragraphs": [
            "晓霁同登古息台，雨师先为洒尘埃。",
            "纹楸战罢仙踪杳，清磬音传佛寺开。",
            "门外老松迎客入，竹边高阁放山来。",
            "逡巡揽尽风光去，寄语三官不用猜。"
        ],
        "notes": "",
        "id": "da4bf857be5edd2acc65973e179c4c17"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "合州菩提院和严梦锡韵",
        "preface": "",
        "paragraphs": [
            "小刹迟留为觅船，欲凭一苇下长川。",
            "磬传清韵每知晓，柏偃樛枝休问年。",
            "末路风埃埋日月，故园松竹老云烟。",
            "由来行止皆天定，遇坎乘流只信缘。"
        ],
        "notes": "",
        "id": "ddc3fbd95c93ca6fb221367913bab5f2"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "宿觉空院用壁间韵寄王巨山",
        "preface": "",
        "paragraphs": [
            "度垅穿云十里遥，招提蹲踞乱山坳。",
            "地灵潜隐圣贤宅，林静俯闚乌鹊巢。",
            "万法岂从心外有，一真还向梦中交。",
            "世间出世元无别，尘俗纷纷不用抛。"
        ],
        "notes": "",
        "id": "6a94370073a7ca3e0f06537869a6d943"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "元日有感呈正纪",
        "preface": "",
        "paragraphs": [
            "情绪长随节物迁，老逢元日更凄然。",
            "春风未省摇心曲，腊雪空留点鬓边。",
            "加我四年终易学，长君一岁尚尘缘。",
            "何当同伏嵌岩下，添取炉中住世铅。"
        ],
        "notes": "",
        "id": "043b570a1718e62184496fecd0a086c4"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "立春",
        "preface": "",
        "paragraphs": [
            "颇恨东风巧入帘，不论朱户与茅簷。",
            "青春处处为谁好，白发年年空自嫌。",
            "市酒岂能供燕笑，官娃无复问秾纤。",
            "强随儿辈追时节，菜压香盘未损廉。"
        ],
        "notes": "",
        "id": "1aa688d87e37921001f8a88bf16da1b0"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "正月八日至十二日雪不止和施仲任韵",
        "preface": "",
        "paragraphs": [
            "天雨宝花呈上瑞，不同常岁旋能干。",
            "痴儿诧见盐成糁，戏仆圆搓玉作团。",
            "漏屋茅簷垂欲压，华筵酒椀正禁寒。",
            "悬知片片非他物，落处应须子细看。"
        ],
        "notes": "",
        "id": "1376ca1328cc4a49c9c62906cf01356e"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和钱叔凭长官京师新春即事",
        "preface": "",
        "paragraphs": [
            "青门冠盖近迎春，物态天容旦暮新。",
            "日暖御沟初破冻，雪消驰道未生尘。",
            "晓烟暗绿金条眼，佳气晴浮碧瓦鳞。",
            "唯有纸鸢堪一噱，掠天翔泳不由身。"
        ],
        "notes": "",
        "id": "8c03692f41c4543b1082195e52f53ee6"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "上巳曲水",
        "preface": "",
        "paragraphs": [
            "良辰元巳惜芳菲，一笑林亭挽落晖。",
            "圆吭高低齐献曲，浓阴远近密成围。",
            "縠翻细浪环池转，羽挟清觞傍席飞。",
            "不为不祥来祓濯，欲因流水送春归。"
        ],
        "notes": "",
        "id": "881a0faf704b1f0b6e068a3934d75e8a"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵袁德夫春日书事二首  其一",
        "preface": "",
        "paragraphs": [
            "公余萧散步晴晖，正是韶光懒困时。",
            "官事暂能逃倥偬，物情深觉变神奇。",
            "风传小树香浮砌，水接平湖绿满池。",
            "春草怪来成好梦，西堂句法少人知。"
        ],
        "notes": "",
        "id": "d74e0d4ee7e99e7ebde640fe3a0f20eb"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵袁德夫春日书事二首  其二",
        "preface": "",
        "paragraphs": [
            "满眼烟光困不胜，群红委地绿堆林。",
            "空庭鸟下簿书退，小院燕归帘幙深。",
            "千里故人萦午梦，一樽新酒隔春岑。",
            "多情柳外莺声啭，似向东风写客心。"
        ],
        "notes": "",
        "id": "70d575bd165b6432b7e4414bb511d5f0"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和喻迪孺郎中春日书事二首  其一",
        "preface": "",
        "paragraphs": [
            "春风不入鬓边青，羞逐儿童趁晚晴。",
            "花欲近人颜色好，鸟来窥户语音清。",
            "钩帘静院山相顾，散策高亭月共行。",
            "自断穷通天已定，休劳占数向枯茎。"
        ],
        "notes": "",
        "id": "9bb4a84fd4d4d6543640f9207193d3cf"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和喻迪孺郎中春日书事二首  其二",
        "preface": "",
        "paragraphs": [
            "人间春思漫纷争，祗把新诗唤晓莺。",
            "妙处镌镵应鬼泣，醉中挥洒自风生。",
            "谁知雅道当今绝，独与骚人并驾行。",
            "尺纸飞来光照夜，小窗申诵到参横。"
        ],
        "notes": "",
        "id": "2356420b7464af0aa9f4b8a74b21ccfb"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "春日云溪即事二首  其一",
        "preface": "",
        "paragraphs": [
            "乞得筋骸伴老农，一丘春兴有谁同。",
            "禽声路入笙簧里，花色人行锦绣中。",
            "薙草养兰修故事，凿渠引水著新功。",
            "羲和叱驭应难挽，愁见颠狂柳絮风。"
        ],
        "notes": "",
        "id": "2dcc97affa139f2920f68efa5ee0021e"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "春日云溪即事二首  其二",
        "preface": "",
        "paragraphs": [
            "林壑栖迟两见春，一笻一麈任天真。",
            "莺花世界无停晷，电露光阴莫负身。",
            "蚁战蜗争那复问，鱼浮鸟戏自相亲。",
            "长江不日桃花浪，筑石牢堤急倩人。"
        ],
        "notes": "",
        "id": "10715931a401f50f87deb58e1bd4196d"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "春晴二首  其一",
        "preface": "",
        "paragraphs": [
            "春工又是一番新，满目韶光欲醉人。",
            "风唤鸣禽争暖日，雨粘飞絮著香尘。",
            "老来情绪元知别，酒后形神始觉亲。",
            "独向小斋书咄咄，无端燕子往来频。"
        ],
        "notes": "",
        "id": "7825158d3550290fb4e50c65f77038a6"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "春晴二首  其二",
        "preface": "",
        "paragraphs": [
            "二月垂杨长绿柯，渔村春坞景融和。",
            "沙边细浪摇芳藻，水上红云映绿波。",
            "风袅钓丝时荡漾，日移花影更婆娑。",
            "径须展此连鼇手，且向樽前醉倒歌。"
        ],
        "notes": "",
        "id": "6ab9895c9a407bf27a56bc4f5128ca44"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "道中得雨",
        "preface": "",
        "paragraphs": [
            "暖律潜开四序先，土牛何处不施鞭。",
            "道逢宿雨连新雨，人说今年胜旧年。",
            "和气薰蒸还率土，湛恩汪濊仰高天。",
            "甲兵一洗成丰稔，从此边陲定帖然。"
        ],
        "notes": "",
        "id": "17420aff2e9f58caca162c413157c1ed"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "孙希汲出示所和杜允迪二诗因次韵并寄允迪以当别后一笑",
        "preface": "",
        "paragraphs": [
            "草木藏春柳报先，谁将苍驭快如鞭。",
            "夜中一雨知无价，陌上三农庆有年。",
            "玉糁寒林梅委地，浪翻平野麦连天。",
            "阴阳燮理非吾事，新岁调和岂偶然。"
        ],
        "notes": "",
        "id": "c4d081741fb8f6319da6e4ecf10ee2fe"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和余时升周子美江雨有怀雨不绝诗韵各赋一首  其一",
        "preface": "",
        "paragraphs": [
            "天作淫雨似秋中，沾湿恐侵河伯宫。",
            "螟螣欲伤禾黍秀，鼋鼍尚快波涛风。",
            "谁驱天际乱云墨，且放山巅晴日红。",
            "有酒亟来相就饮，流光一去大江东。"
        ],
        "notes": "",
        "id": "8b4dac3309b260a6c0477e7367bf02c2"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和余时升周子美江雨有怀雨不绝诗韵各赋一首  其二",
        "preface": "",
        "paragraphs": [
            "簷前万点落珠玑，乳燕梁间嫩学飞。",
            "水汇百川人迹绝，苔封三径马蹄稀。",
            "田塍湓溢禾生耳，薜荔芊绵垣有衣。",
            "江上何人清兴尽，却乘新涨棹舟归。"
        ],
        "notes": "",
        "id": "426fd7659c2bf1fe8fd1ef391045a0b6"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵邵子文感春之什",
        "preface": "",
        "paragraphs": [
            "池塘不似昔年春，蝶乱蜂狂更恼人。",
            "莫傍花丛看婉娩，且怀诗卷诵清新。",
            "山林祗管萦魂梦，寰宇无端变刼尘。",
            "遥想江东忧未歇，可能熟醉巧谋身。"
        ],
        "notes": "",
        "id": "48ce5662c677502e41bd41e8906f920c"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "送春",
        "preface": "",
        "paragraphs": [
            "春色忽随流水去，人间谁解绊风光。",
            "一声杜宇乾坤隘，万点飞花日月忙。",
            "道阻岂能游上苑，年衰无复梦幽塘。",
            "蜂情蝶意都萧索，难化吾心一寸刚。"
        ],
        "notes": "",
        "id": "fb44a80e865015afe6b0b28266d36726"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵时升春尽之作",
        "preface": "",
        "paragraphs": [
            "送春仍恨酒杯干，今夕休眠到漏残。",
            "歌舞纵无供笑语，宾朋犹有近门阑。",
            "伤心已讶千林绿，转眼还看万叶丹。",
            "节去节来君莫问，诗盟从此勿令寒。"
        ],
        "notes": "",
        "id": "2858190ff3fc7472bcdca7fae8bd5558"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "再和",
        "preface": "",
        "paragraphs": [
            "纷纷满地落红干，杜宇声中春正残。",
            "诗酒情怀公事汩，干戈时节赏心阑。",
            "生憎蔓草缘堦碧，却喜含桃向日丹。",
            "万里吴天飞不到，剑光空射斗牛寒。"
        ],
        "notes": "",
        "id": "0169de78a4e7786b3a50bc45877ab90a"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和史守八月十四日月二首  其一",
        "preface": "",
        "paragraphs": [
            "月蘸澄江上下天，波光桂魄两依然。",
            "喜延嘉客楼同倚，贪吸清辉席屡前。",
            "万里无云秋更濶，千门不夜晓相连。",
            "嫦娥且驻来宵驾，玉宇年年不列仙。"
        ],
        "notes": "",
        "id": "fd02498ef7ab56e1b9007531afe9725b"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和史守八月十四日月二首  其二",
        "preface": "",
        "paragraphs": [
            "半秋云物扫遥天，对月凭栏一怃然。",
            "明夜半规应尽满，此时清赏更无前。",
            "琼楼颇觉三山近，玉斧谁将七宝连。",
            "我欲乘风霄汉上，坐令凡骨变真仙。"
        ],
        "notes": "",
        "id": "9a8f31a4bd63722daf4eafe49cf77bea"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "中秋佳月怀杜安行冯当可二首  其一",
        "preface": "",
        "paragraphs": [
            "西风卷尽片云浮，天宇团圆素月流。",
            "玉斧修成三夜景，银盘赛过十年秋。",
            "佳人渺邈心相照，羁客徘徊影共愁。",
            "安得仙娥一招手，驱鸾驾鹤上琼楼。"
        ],
        "notes": "",
        "id": "e08619b739f8bda518b823b495fe61d6"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "中秋佳月怀杜安行冯当可二首  其二",
        "preface": "",
        "paragraphs": [
            "绝胜寻常三五盈，魄成金气自然清。",
            "烟云敛迹秋空濶，星斗沉光夜色明。",
            "璧堕江心随浪涌，镜飞天面逐人行。",
            "四方万里同清赏，大地今成白玉京。"
        ],
        "notes": "",
        "id": "31e89f24e7da742c489d52fd4388b22a"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "再和前韵  其一",
        "preface": "",
        "paragraphs": [
            "阴阳升降定沉浮，九候之前大火流。",
            "人远祗同千里月，天高谁放一轮秋。",
            "飞萤眇眇何时见，惊鹊纷纷特地愁。",
            "陋屋穷簷无不照，清光岂独射高楼。"
        ],
        "notes": "",
        "id": "1d9a4e14efaeb7f36b4a505f3d7bf435"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "再和前韵  其二",
        "preface": "",
        "paragraphs": [
            "淅淅乾坤灏气盈，多情明月共秋清。",
            "且将照席银缸背，自有窥簷宝鉴明。",
            "但喜人心都爱好，谁知天度不留行。",
            "反身一视真奇特，夜夜神光莫与京。"
        ],
        "notes": "",
        "id": "4db3b662e22d2af9a1129ed1a3f363b7"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次元守中秋观月韵",
        "preface": "",
        "paragraphs": [
            "青霄万里绝纤毫，海上仙人独钓鼇。",
            "荡荡性天元廓落，亭亭心月本孤高。",
            "寒光破碎穿幽径，素影飞翻入怒涛。",
            "但挹金波还洗涤，不须遥望日生高。"
        ],
        "notes": "",
        "id": "06fb341ca78168dc3a1272f7f4eef0e8"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "八月十四至十六日无月二首  其一",
        "preface": "",
        "paragraphs": [
            "秋中景色正萧森，月色超然重古今。",
            "要使万方倾素采，那知三日翳重阴。",
            "晦冥欲害天公眼，想像难忘海宇心。",
            "决断浮云须好手，明年此夕要追寻。"
        ],
        "notes": "",
        "id": "510e396c0dcec9d5534f253408e72a87"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "八月十四至十六日无月二首  其二",
        "preface": "",
        "paragraphs": [
            "不见团圆桂景森，清辉一片本常今。",
            "欲看静夜千家昼，先扫长空万里阴。",
            "宇宙光明思佛掌，儿童嚬蹙见人心。",
            "茫茫千里凭谁问，每使良辰罢访寻。"
        ],
        "notes": "",
        "id": "52f627ed61dee815f93cb5f833a01f68"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "十七日夜当可同去非观月而子仪进道与仆皆不在焉当可有诗辄次韵",
        "preface": "",
        "paragraphs": [
            "月过中秋色尚鲜，赏心未厌惜流年。",
            "琼杯不许三人共，桂魄难同两夜圆。",
            "碧落无云星避彩，清辉满座烛销烟。",
            "新诗唱罢应愁绝，影入珠帘照客眠。"
        ],
        "notes": "",
        "id": "4d95236765701064b8e81ff283726722"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "当可观月有归来清绝不成眠之句因广其意作五十六字",
        "preface": "",
        "paragraphs": [
            "一别婵娟便隔秋，寒光今夕为谁流。",
            "万家窗户人推枕，千里关山客倚楼。",
            "酒欲忘怀难解醉，诗将遣兴却添愁。",
            "空堂耿耿浑无寐，晓镜看来易白头。"
        ],
        "notes": "",
        "id": "ea3eace36e7818a17e514c6e25c9cd1b"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "秋怀二首  其一",
        "preface": "",
        "paragraphs": [
            "西风猎猎动天关，底事萦心拨弃难。",
            "夜枕蛩声连晓急，暮楼鸿影落江寒。",
            "遣怀樽酒浑消得，遮眼文书亦倦看。",
            "物理盈虚元已定，伤时何苦泪阑干。"
        ],
        "notes": "",
        "id": "f28de8f74334704250292053336125b3"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "秋怀二首  其二",
        "preface": "",
        "paragraphs": [
            "窗户寒生不幕罗，无边愁绪费长哦。",
            "有情尚觉天公老，不饮争如月色何。",
            "岁序峥嵘双鬓改，乾坤离乱一身多。",
            "年来懒读悲秋赋，忍听商声入咏歌。"
        ],
        "notes": "",
        "id": "15efbedafad300113b60ac5f06c5f5cf"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和元守重阳和韵",
        "preface": "",
        "paragraphs": [
            "空樽独把送斜阳，九日何忧酒中伤。",
            "客里吟情尤寞寞，梦中归意亦茫茫。",
            "枫飘丹叶随流水，菊吐黄花犯早霜。",
            "惟有坚心松柏在，四时不改色苍苍。"
        ],
        "notes": "",
        "id": "4a5f6eb0c1a919b804c2ccc0843a7340"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "谢道守董朝散腊日分惠采鱼",
        "preface": "",
        "paragraphs": [
            "腊日公塘命矢鱼，亲迂五马过康衢。",
            "分波短艇金梭疾，缀网圆鬐玉叶粗。",
            "滋味尽教沾掾属，割烹不独侑宾厨。",
            "从今下客休弹铗，不似冯谖恨食无。"
        ],
        "notes": "",
        "id": "d83e3b757dea0cc8af503721a2eaf10d"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "腊雪",
        "preface": "",
        "paragraphs": [
            "好雪还从腊日飞，空庭委积路淋漓。",
            "寒深闭户难延客，兴发乘舟欲访谁。",
            "没谷沉崖真快意，撒盐飞絮敢言诗。",
            "儿童诧见千山缟，来岁丰登定可期。"
        ],
        "notes": "",
        "id": "9f524ed0de5882f259cac3b9402b355a"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "咏雪",
        "preface": "",
        "paragraphs": [
            "上天连日拥愁云，晓起联翩瑞色新。",
            "入麦未多三日雨，著梅先报万家春。",
            "兴来赖有乘舟客，喜极宁为闭户人。",
            "安得梁王相命赋，兔园避席少逡巡。"
        ],
        "notes": "",
        "id": "e4221a8e7acc6d73a4b6ca4590a7371e"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵李尧俞良臣论交一首",
        "preface": "",
        "paragraphs": [
            "深知不作昌时瑞，成茧那能效野蚕。",
            "世态如云从自薄，交情若水定非甘。",
            "最怜炊黍张生约，勿笑分财管仲贪。",
            "欲结他年渔钓友，江湖舍我复谁堪。"
        ],
        "notes": "",
        "id": "f84431c8557cfdada4d7a046fd67122d"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "郭有道先生知命录喜其摆落世尘去来自在真神仙中人也用余时升韵附于群公诗后",
        "preface": "",
        "paragraphs": [
            "高标百世可廉顽，喧处亡心心自闲。",
            "小院客来风扫地，凉宵人静月窥关。",
            "了知游戯梦蝴蝶，聊学逍遥歌泰山。",
            "须信先生今未死，青冥鹤驾眇难攀。"
        ],
        "notes": "",
        "id": "54c118989ccaea2d3562b374746a7ea2"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "老境",
        "preface": "",
        "paragraphs": [
            "怪来齿发日凋疏，坐阅春秋六十余。",
            "鬓雪难消休把镜，眼花易发废观书。",
            "身边赖有三田实，世上须知一梦虚。",
            "只办此心赢造化，浮沤起灭不关渠。"
        ],
        "notes": "",
        "id": "fa540129711fce6ca2a6639dc0343381"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "张持道生辰二首  其一",
        "preface": "",
        "paragraphs": [
            "来自仙家白玉京，秋穹灏气欲平分。",
            "人间莫道无先觉，天下须知有达尊。",
            "岂但期颐称上寿，行看嬉戏弄仍孙。",
            "三溪自是蓬莱境，陵谷迁移此独存。"
        ],
        "notes": "",
        "id": "3a86b62fd290139f6ec12c45dbe7d51a"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "张持道生辰二首  其二",
        "preface": "",
        "paragraphs": [
            "西南英誉满簮绅，安富尊荥孰儗伦。",
            "世上种成无限果，人间赢得自由身。",
            "手提日月超千刼，心隘乾坤等一尘。",
            "应笑盈庭争祝颂，儿童犹复咏松椿。"
        ],
        "notes": "",
        "id": "6ed4009a9b5b5e03180dd80f1aac90b9"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "寿汤总领  其一",
        "preface": "",
        "paragraphs": [
            "春色平分又六宵，天生良弼佐皇朝。",
            "豸冠凛凛周行肃，虎节煌煌蜀地饶。",
            "已喜月卿还旧物，更看斗极转高标。",
            "仁人自合超诸数，鹤算龟龄未是遥。"
        ],
        "notes": "",
        "id": "c12d160aaa506fcb95da77d72e289ab5"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "寿汤总领  其二",
        "preface": "",
        "paragraphs": [
            "睿主寛仁徧九垓，西南总计属英才。",
            "一犂雨向田间足，万里春从天际来。",
            "洗尽疮痍凭药石，调成鼎鼐得盐梅。",
            "赤松有约应难老，未信人间白发催。"
        ],
        "notes": "",
        "id": "1e4284e394ebc5ae7b0ef3184a632ba9"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "宋正纪挽词二首  其一",
        "preface": "",
        "paragraphs": [
            "振羽曾参上国鸿，偶飞不到广寒宫。",
            "诗书教子心尤切，孝友承家德自丰。",
            "一命未酬耽学志，半途何负摄生功。",
            "新阡鬰鬰今埋骨，想见哀吟万国风。"
        ],
        "notes": "",
        "id": "74ae4bc2e4b8eb93ff1f064508d78541"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "宋正纪挽词二首  其二",
        "preface": "",
        "paragraphs": [
            "姻好通来十八春，酒杯诗卷最相亲。",
            "休心失约寻真侣，转首谁知作古人。",
            "庵畔松篁长泣雨，室中书史暗凝尘。",
            "我尝一访经行处，白日萧条倍怆神。"
        ],
        "notes": "",
        "id": "8c1b4a584815d3bf4b20354659b14894"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "范深父察推挽词",
        "preface": "",
        "paragraphs": [
            "荣国诸孙迥不同，妙年英气吐长虹。",
            "圣经每陋三家学，文阵平收一战功。",
            "可但芹宫滋教雨，更看花县畅仁风。",
            "诗书满腹成何事，惆怅舟移夜壑空。"
        ],
        "notes": "",
        "id": "37931f37e0a7cf807f11bcc7a7f01ed4"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "吊宇文道可",
        "preface": "",
        "paragraphs": [
            "居闲共喜迹相亲，桑户谁知遽反真。",
            "三纪周旋浑作梦，一樽离别倍伤神。",
            "旧邦犹忆江山主，新圃俄摧草木春。",
            "阴德降祥天报定，高车驷马岂无人。"
        ],
        "notes": "",
        "id": "4cd158143b9ccae21c5623e62db041f3"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "彭公堂",
        "preface": "",
        "paragraphs": [
            "一瞻遗像起遐思，庆历风流想见之。",
            "政化寛平无后日，文词纯质似当时。",
            "溪山寂寂人何在，林沼依依泽未衰。",
            "堂共滩名俱不朽，十年清节斗星垂。"
        ],
        "notes": "",
        "id": "5df7caee3cbf4f763152a7c2e9155777"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "王夫人挽词",
        "preface": "",
        "paragraphs": [
            "吁嗟兰德已云翩，空见佳城在九原。",
            "无禄久虚南涧藻，有姑谁慰北堂萱。",
            "苦荼独御安天命，曒日同归信誓言。",
            "诸子欲知遗恨事，陇头长听水潺湲。"
        ],
        "notes": "",
        "id": "c7bea5088ef9982301c483a9f15f33ee"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "申夫人挽词",
        "preface": "",
        "paragraphs": [
            "凤去鸾随事可伤，唯传妇道式闺房。",
            "紫箫吹月元同上，宝剑凌波亦并藏。",
            "南涧苹余空自老，北堂萱在为谁芳。",
            "幸哉有子遵遗计，外氏犹能谨祭尝。"
        ],
        "notes": "",
        "id": "d4ce608570bda0d87c6b64caa7daf4c2"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "明上人感棋不已作诗赠之",
        "preface": "",
        "paragraphs": [
            "未然一著最玄微，黑白分明会者稀。",
            "但向死中求活路，莫于平处鬭玄机。",
            "势强失利缘轻敌，力困收功为解围。",
            "胜负纷纷成底事，不如完璧早还归。"
        ],
        "notes": "",
        "id": "0d5f57668dfeddc5287f0d20c07710c7"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "再用前韵",
        "preface": "",
        "paragraphs": [
            "禅宗诗律造精微，眼底纷纷识者稀。",
            "举世何人谈大道，怜君与我叩玄机。",
            "休夸修炼飞金阙，勿笑沉沦陷铁围。",
            "善恶两途俱是错，堂堂日用要知归。"
        ],
        "notes": "",
        "id": "ea7ecd65aa37dc1f03b45fdd651bbb24"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和许觉民麈尾笻竹杖",
        "preface": "",
        "paragraphs": [
            "拂秽清尘志自殊，斯文危弱更当扶。",
            "嘉言亹亹手尝御，高步徐徐身与俱。",
            "驱犊几曾遭戏笑，化龙应亦在斯须。",
            "龟毛兔角人人用，莫道吾家此物无。"
        ],
        "notes": "",
        "id": "dadf8f5394b2ed1ceaa8eef38fd1abba"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和荣安中道中见梅",
        "preface": "",
        "paragraphs": [
            "春来无奈客愁新，一破衰颜粉面匀。",
            "笑折繁枝头带雪，想成青子颊生津。",
            "真香未许兰为佩，仙质何妨缟作巾。",
            "勿怪天公多著意，为怜风韵冠群伦。"
        ],
        "notes": "",
        "id": "4c3f3d41452fe302b8d04a9f2b36f822"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "再和",
        "preface": "",
        "paragraphs": [
            "雪里寒梅岁又新，粘枝的皪已开匀。",
            "行人邂逅先传信，枯卉逡巡欲问津。",
            "他日调羹凭傅鼎，此时漉酒借陶巾。",
            "粉腮红跗休轻放，醉赏从人笑伯伦。"
        ],
        "notes": "",
        "id": "12758d180ac21098aafff700a86dff82"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "红梅",
        "preface": "",
        "paragraphs": [
            "姿韵清高自一家，不将夭艳唤蜂衙。",
            "冲寒万木浑无叶，回暖孤根独放花。",
            "要与雪霜争皎洁，肯随桃李趁繁华。",
            "更看结实调羹在，疏影寒香未足夸。"
        ],
        "notes": "",
        "id": "62ab3273743e260da3ff8d86b476ec9c"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "山茶",
        "preface": "",
        "paragraphs": [
            "枯林独秀染胭脂，不使群芳次第窥。",
            "月桂殷勤来并色，江梅寂寞许同时。",
            "霜飞雪舞终难挫，蝶隐蜂逃各未知。",
            "折得一枝聊慰眼，儿童拍手误春期。"
        ],
        "notes": "",
        "id": "b33faf3724ac307334a7979ae43d6276"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "上邵尚书",
        "preface": "",
        "paragraphs": [
            "康节名天下，流芳到子孙。",
            "素风门户远，皇极典型存。",
            "万邑纷戎马，十年辞帝阍。",
            "家艰俄茹苦，国难更堪论。",
            "上念长城寄，兵分细柳屯。",
            "紫泥颁诏綍，墨绖总戎轩。",
            "权重将军幕，忠求孝子门。",
            "江朝南海濶，星拱北辰尊。",
            "智勇张良足，诗书郄縠敦。",
            "边储裁冗蠧，邦本厚黎元。",
            "士仰苏天覆，人依赵日暄。",
            "势增师旅气，威砻虎狼魂。",
            "帐幄稽前箸，山河暂偃藩。",
            "精诚扶日月，谈笑整乾坤。",
            "贱子欣蒙庇，先君旧感恩。",
            "驾辕怜病马，投木笑穷猿。",
            "扶摇如可借，短翮待腾骞。"
        ],
        "notes": "",
        "id": "e214597fbe702fa5dad20d8b94489d4e"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和时升贻斋阁十韵",
        "preface": "",
        "paragraphs": [
            "吏涂何就窘，士节要安常。",
            "逐物终迷路，看书免面墙。",
            "借邻通隙地，对壁敞幽房。",
            "架插三冬史，炉薰一炷香。",
            "丛兰分晚吹，疏竹罅晨光。",
            "济难嗟无策，攻愁赖有方。",
            "稍知休簿领，谁暇剡封章。",
            "池草春成梦，案萤秋满囊。",
            "良朋来款曲，佳句为铺张。",
            "功业奚须问，前贤拟杜康。"
        ],
        "notes": "",
        "id": "1307aa91498e02e140523cb2509e06ad"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "时升咏雪效前人体尽禁比类颜色等字率予同赋用其韵",
        "preface": "",
        "paragraphs": [
            "丰年真可必，时雪降今冬。",
            "飞霰纷纷集，同云羃羃重。",
            "炉深添炽炭，寺远隔疏钟。",
            "先压窗前竹，难分岭上松。",
            "画楼欺酒力，幽径灭樵踪。",
            "蓑笠看渔父，鉏犁慰老农。",
            "穿簷寒正苦，布野润宜浓。",
            "梁苑思重赋，袁门想半封。",
            "龙沙犹张王，虎士莫骄慵。",
            "吾土端无恙，天公久见容。"
        ],
        "notes": "",
        "id": "d940bf4d1b6c04e19d87430bfb44a308"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "春日即事",
        "preface": "",
        "paragraphs": [
            "鸟咏短长句，花呈赤白章。",
            "化工非不巧，闲客笑春忙。"
        ],
        "notes": "",
        "id": "fa96c2c1794c553058a4276bea87c6c3"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "苦热和袁应祥用韦苏州乔木生夏凉流云吐华月为题十小诗  其一",
        "preface": "",
        "paragraphs": [
            "旱魃难除遣，南箕未可招。",
            "安能飏双舄，飞去学王乔。"
        ],
        "notes": "",
        "id": "bd21279237d45a7c61079d0a2fe58081"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "苦热和袁应祥用韦苏州乔木生夏凉流云吐华月为题十小诗  其二",
        "preface": "",
        "paragraphs": [
            "山深隐䴥麏，江寒乱鸥鹜。",
            "我欲从之游，形骸元土木。"
        ],
        "notes": "",
        "id": "9a02b9907b72fc1d3ca402d8a561cb61"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "苦热和袁应祥用韦苏州乔木生夏凉流云吐华月为题十小诗  其三",
        "preface": "",
        "paragraphs": [
            "黄昏蚊扑扑，白昼蝇营营。",
            "天地一红炉，几人得聊生。"
        ],
        "notes": "",
        "id": "e2be764777ad0e7aefff74646cb9e49c"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "苦热和袁应祥用韦苏州乔木生夏凉流云吐华月为题十小诗  其四",
        "preface": "",
        "paragraphs": [
            "桃源渺何所，不知有冬夏。",
            "堪笑市朝儿，炎凉争代谢。"
        ],
        "notes": "",
        "id": "b859a3ca12171f2ef962c5b17916def0"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "苦热和袁应祥用韦苏州乔木生夏凉流云吐华月为题十小诗  其五",
        "preface": "",
        "paragraphs": [
            "倚杖长松底，无风昼自凉。",
            "吾庐傍林壑，嘉木耸千章。"
        ],
        "notes": "",
        "id": "abbfa6db7c09cd69e7228c3265401435"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "苦热和袁应祥用韦苏州乔木生夏凉流云吐华月为题十小诗  其六",
        "preface": "",
        "paragraphs": [
            "酷热无从避，天风几日秋。",
            "寸阴不知惜，大火急西流。"
        ],
        "notes": "",
        "id": "73b5750bfb23f660330f1482e26dc1bf"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "苦热和袁应祥用韦苏州乔木生夏凉流云吐华月为题十小诗  其七",
        "preface": "",
        "paragraphs": [
            "赤日烁行路，青天绝片云。",
            "安得一丸药，立返暍死魂。"
        ],
        "notes": "",
        "id": "104b3b2ee84e8f24f211b2d55f251b29"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "苦热和袁应祥用韦苏州乔木生夏凉流云吐华月为题十小诗  其八",
        "preface": "",
        "paragraphs": [
            "中扃自清凉，穿凿多门户。",
            "神凝一气归，陋哉勤纳吐。"
        ],
        "notes": "",
        "id": "d176cd5ef96acb3a01db4749c450fed7"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "苦热和袁应祥用韦苏州乔木生夏凉流云吐华月为题十小诗  其九",
        "preface": "",
        "paragraphs": [
            "呼吸一寒暑，三界本无家。",
            "人间自火宅，未老发先华。"
        ],
        "notes": "",
        "id": "5f4e3e12c92a659b5d39d40cdbd32f90"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "苦热和袁应祥用韦苏州乔木生夏凉流云吐华月为题十小诗  其一〇",
        "preface": "",
        "paragraphs": [
            "古人夏造冰，秘诀从谁发。",
            "胸次斡乾坤，手中提日月。"
        ],
        "notes": "",
        "id": "cf34022aa4be385022571061040baae5"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "既为谊夫赋坟庐诗乃蒙和韵再成十首为谢兼简韶美以资一噱  其一",
        "preface": "",
        "paragraphs": [
            "秋萤腐草化，芝菌出枯朽。",
            "形质但变迁，中有一物久。"
        ],
        "notes": "",
        "id": "a6846c1a8978163eb4f9bea1ba60d3de"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "既为谊夫赋坟庐诗乃蒙和韵再成十首为谢兼简韶美以资一噱  其二",
        "preface": "",
        "paragraphs": [
            "大道无关键，人人悉可窥。",
            "超然明日用，了不碍云为。"
        ],
        "notes": "",
        "id": "2625c5b233b6c4e2ddbd7122ea307eb0"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "既为谊夫赋坟庐诗乃蒙和韵再成十首为谢兼简韶美以资一噱  其三",
        "preface": "",
        "paragraphs": [
            "伏羲画卦后，文字积丘山。",
            "谁知圣人意，要妙唯一言。"
        ],
        "notes": "",
        "id": "58fdac1080f099eb86805f872f39ec42"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "既为谊夫赋坟庐诗乃蒙和韵再成十首为谢兼简韶美以资一噱  其四",
        "preface": "",
        "paragraphs": [
            "仲尼作六经，中遭秦火厄。",
            "毕竟不可磨，尊道而贵德。"
        ],
        "notes": "",
        "id": "c822999ece5702b64a0c7dac19e64280"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "既为谊夫赋坟庐诗乃蒙和韵再成十首为谢兼简韶美以资一噱  其五",
        "preface": "",
        "paragraphs": [
            "黑白未分时，几人知此著。",
            "一著只这是，为子说崖略。"
        ],
        "notes": "",
        "id": "a3529e2a75d576c5f7f40f146221a607"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "既为谊夫赋坟庐诗乃蒙和韵再成十首为谢兼简韶美以资一噱  其六",
        "preface": "",
        "paragraphs": [
            "忘机海上游，鸥鸟下为侣。",
            "入山莫怖畏，猛虎即是汝。"
        ],
        "notes": "",
        "id": "a708445573931f7200cf9340adff54bd"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "既为谊夫赋坟庐诗乃蒙和韵再成十首为谢兼简韶美以资一噱  其七",
        "preface": "",
        "paragraphs": [
            "法法本来空，无垢亦无净。",
            "直向异类行，何曾失正性。"
        ],
        "notes": "",
        "id": "7aa28d5c740544fb3d60fa1aaac2c612"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "既为谊夫赋坟庐诗乃蒙和韵再成十首为谢兼简韶美以资一噱  其八",
        "preface": "",
        "paragraphs": [
            "漏泄春光处，山寒已放梅。",
            "痴儿元不识，须待百花开。"
        ],
        "notes": "",
        "id": "3b1c0cd0bded6f879ec2c7fa59581e19"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "既为谊夫赋坟庐诗乃蒙和韵再成十首为谢兼简韶美以资一噱  其九",
        "preface": "",
        "paragraphs": [
            "相逢无间隔，万里一天风。",
            "与子元同姓，何劳问祖翁。"
        ],
        "notes": "",
        "id": "7b863b6e07e5c8bbd1ab43e35ac98157"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "既为谊夫赋坟庐诗乃蒙和韵再成十首为谢兼简韶美以资一噱  其一〇",
        "preface": "",
        "paragraphs": [
            "辩嗟孟轲劳，清笑伯夷隘。",
            "秋毫满六虚，须弥藏一芥。"
        ],
        "notes": "",
        "id": "208daadb273628a65d09f88e13849963"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "题独有堂诗",
        "preface": "",
        "paragraphs": [
            "俯仰天上下，尊称唯我独。",
            "无物亦无人，本来真面目。"
        ],
        "notes": "",
        "id": "85ce66ecb961c32df79ff8363398b2f2"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "远色阁二首  其一",
        "preface": "",
        "paragraphs": [
            "遐观目力穷，莽苍云山碍。",
            "傥知色非色，坐见六合外。"
        ],
        "notes": "",
        "id": "3edaf50a4e1bb06689a8daa292b81eb0"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "远色阁二首  其二",
        "preface": "",
        "paragraphs": [
            "高人了色空，法界无近远。",
            "客来一登临，正好高著眼。"
        ],
        "notes": "",
        "id": "f1d500fd08e064cd59db0b15fffb4a55"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "遯斋",
        "preface": "",
        "paragraphs": [
            "念念等空寂，行藏鬼莫窥。",
            "是名真遯者，安用山林为。"
        ],
        "notes": "",
        "id": "ed18724c5257884c9e2d471f8bf146b9"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "博古斋",
        "preface": "",
        "paragraphs": [
            "撑肠万卷书，不知何处著。",
            "寄语腐唇人，于兹宜领略。"
        ],
        "notes": "",
        "id": "b1120b4b5bbaa2e943ba05ec96228d53"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "题爽轩诗",
        "preface": "",
        "paragraphs": [
            "心澄气自爽，满目是青山。",
            "欲知拄颊意，一笑可忘言。"
        ],
        "notes": "",
        "id": "830fcd8e3f4db0231d1d86096cc16a0a"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "题朝彻轩诗",
        "preface": "",
        "paragraphs": [
            "玉兔夜夜明，金乌朝朝彻。",
            "吾身有神光，大千韬日月。"
        ],
        "notes": "",
        "id": "fa36e17b081ec7d7de15a5afb00a93c7"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "题三士轩诗",
        "preface": "",
        "paragraphs": [
            "独立未为真，万法皆吾侣。",
            "故于竹柏间，强名相尔汝。"
        ],
        "notes": "",
        "id": "539d83e3c24d21856562d2be16a506d5"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "追古亭",
        "preface": "",
        "paragraphs": [
            "结茅覆短椽，仁风追太古。",
            "回视轮奂美，唾笑如粪土。"
        ],
        "notes": "",
        "id": "b63a17a0f2b90f5f6440fcde733e7365"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "题寒碧亭",
        "preface": "",
        "paragraphs": [
            "炯炯练千尺，苍苍玉万个。",
            "客来魂一清，四顾不敢唾。"
        ],
        "notes": "",
        "id": "48aa7e5a379885342eea11394690dc7d"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和光亭二首  其一",
        "preface": "",
        "paragraphs": [
            "有爱即耽著，竹色共花光。",
            "何似无心人，尧桀两相忘。"
        ],
        "notes": "",
        "id": "516880592225c6235f23039f98bf93b9"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和光亭二首  其二",
        "preface": "",
        "paragraphs": [
            "川原万草木，总放无量光。",
            "要识和同意，乾坤不閟藏。"
        ],
        "notes": "",
        "id": "bf9327ff4e08155172885b5f5cd18768"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "双清亭",
        "preface": "",
        "paragraphs": [
            "水竹两奇绝，客来安此名。",
            "那知污秽里，识得是真清。"
        ],
        "notes": "",
        "id": "6c792486665cc8e1ab31bf6073578430"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "梅台",
        "preface": "",
        "paragraphs": [
            "百蘤照春台，标名只取梅。",
            "道人宁拣择，聊记雪中开。"
        ],
        "notes": "",
        "id": "1311cf4e80c7051dab7bedb503a9976d"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "忘机台",
        "preface": "",
        "paragraphs": [
            "物物皆有机，此发彼先知。",
            "试看弋钓子，鱼入鸟高飞。"
        ],
        "notes": "",
        "id": "be96dfa219f55733e2f711fe86d1e491"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "万松岭",
        "preface": "",
        "paragraphs": [
            "高岗立万松，晨夕鸣天风。",
            "法法如是说，应不负山翁。"
        ],
        "notes": "",
        "id": "3a7293f7ab77b4e51e209a0ced4c4814"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "直钩潭",
        "preface": "",
        "paragraphs": [
            "临深投纶竿，直钩本非钓。",
            "欲钓圣贤心，默坐得其要。"
        ],
        "notes": "",
        "id": "0325555b1ebbd557d80fcd252b260d37"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "再作云溪  其一",
        "preface": "",
        "paragraphs": [
            "修篁卫长江，云气自翔集。",
            "中有无心人，片云随出入。"
        ],
        "notes": "",
        "id": "d2db0928f79a0dbb26c1dd3bdaed7fbd"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "再作云溪  其二",
        "preface": "",
        "paragraphs": [
            "曳杖推门去，问讯西溪云。",
            "超然人境异，佳气日氤氲。"
        ],
        "notes": "",
        "id": "aa1b73c0fa7166b4d42300ab4184add8"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "龙渊二首  其一",
        "preface": "",
        "paragraphs": [
            "蛰龙道已成，升降得自在。",
            "渊无百尺深，窍穴通沧海。"
        ],
        "notes": "",
        "id": "44ebb9cfbcbbc05cad0da3617b94cff3"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "龙渊二首  其二",
        "preface": "",
        "paragraphs": [
            "爪牙了不露，谁能见其踪。",
            "超忽变化处，即此是真龙。"
        ],
        "notes": "",
        "id": "4b7d49ce133d0f40e4ff8f072cf62fca"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "御风桥",
        "preface": "",
        "paragraphs": [
            "是身如虚空，风马时独御。",
            "青天手可扪，便欲飞腾去。"
        ],
        "notes": "",
        "id": "5b2d56eaa8c2661ca9d6d957dcfd6345"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "众香桥",
        "preface": "",
        "paragraphs": [
            "修证彼何人，有国号众香。",
            "此境了不殊，沉檀蔼飞扬。"
        ],
        "notes": "",
        "id": "bb32217828314786eeb100a5f1e64505"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "无尽桥",
        "preface": "",
        "paragraphs": [
            "园林作佛事，施子不少吝。",
            "携笻渡一溪，华藏愈无尽。"
        ],
        "notes": "",
        "id": "ca8ed1ce78a26f5b261ba82fc9e627b0"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "浮翠桥二首  其一",
        "preface": "",
        "paragraphs": [
            "竹底寒流驶，幽深客可招。",
            "壶中无尽景，更渡一浮桥。"
        ],
        "notes": "",
        "id": "a10baefe3fe7d403d43389a340cc637e"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "浮翠桥二首  其二",
        "preface": "",
        "paragraphs": [
            "竹间有寒流，四面浮苍翠。",
            "何必驾层空，萧萧尽秋意。"
        ],
        "notes": "",
        "id": "1d75417ebbb02c7f6bf99e09b55c63eb"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "挟仙桥",
        "preface": "",
        "paragraphs": [
            "一间犹未达，惜哉千种仙。",
            "我欲挟之进，俾见天中天。"
        ],
        "notes": "",
        "id": "27633b5cd23f7c572d1a1a183c473a14"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "虚舟二首  其一",
        "preface": "",
        "paragraphs": [
            "浮游世界海，无心舟自虚。",
            "簸荡从滔天，不管风涛虞。"
        ],
        "notes": "",
        "id": "2cf928d0ee7d3050aa073c686406e0d8"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "虚舟二首  其二",
        "preface": "",
        "paragraphs": [
            "野航一逍遥，湖海意自足。",
            "翩翩犯斗牛，谁谓推平陆。"
        ],
        "notes": "",
        "id": "d20c23a6fff2cece3b01b7638b60f88a"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "大自在庵",
        "preface": "",
        "paragraphs": [
            "茫茫三界中，何处不自在。",
            "情存想未除，转侧成拘碍。"
        ],
        "notes": "",
        "id": "0fb85bafa0c3f6decbeb640a2e209485"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "金仙道中徒步",
        "preface": "",
        "paragraphs": [
            "路经新雨滑，山带宿云昏。",
            "草履吾家物，相将过别村。"
        ],
        "notes": "",
        "id": "9500650a813e2f7cd59e708c1d22f429"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "池莲",
        "preface": "",
        "paragraphs": [
            "擢干洿池中，天姿本清浄。",
            "白白与红红，邂逅识真性。"
        ],
        "notes": "",
        "id": "c3a592baadb26da5b16859a4fbccb511"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "兰",
        "preface": "",
        "paragraphs": [
            "幽人纫为佩，不为香与色。",
            "秋菊暨江南，未可比君德。"
        ],
        "notes": "",
        "id": "f3db43870d51737998593c3253c8321c"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "张都统怀古四首  其一",
        "preface": "",
        "paragraphs": [
            "慇懃圯上一编书，汉四百年归卷舒。",
            "晚节莫教闲辟谷，皇王事业岂难如。"
        ],
        "notes": "",
        "id": "327c241ee045150a5f62da918fc58513"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "张都统怀古四首  其二",
        "preface": "",
        "paragraphs": [
            "控弦谁敢与争锋，细柳将军眼自空。",
            "拊髀何须长叹息，分明颇牧在云中。"
        ],
        "notes": "",
        "id": "b18015058e0444e2c9946674e06cfe57"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "张都统怀古四首  其三",
        "preface": "",
        "paragraphs": [
            "人言诸葛事功难，八阵堂堂指顾间。",
            "认得君臣鱼有水，个中蛇势似常山。"
        ],
        "notes": "",
        "id": "84a328f35b7b6e4c25f78615e4b6b01b"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "张都统怀古四首  其四",
        "preface": "",
        "paragraphs": [
            "世浊求清笑屈平，时清把钓诧严陵。",
            "行藏有道君应解，独倚危楼高处层。"
        ],
        "notes": "",
        "id": "dd5bc0cabd9914240a9ab270695bd8be"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和冯当可",
        "preface": "",
        "paragraphs": [
            "相逢不作少年看，老著衣冠各强颜。",
            "明日龟陵分手后，音书又隔几重山。"
        ],
        "notes": "",
        "id": "8a6740e696af9f38ca15c3eb5ea2eea6"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "正纪诞辰辄成三绝句为寿所谓寿者非世俗之寿也盖期君道学坚固将与造物者游无终始者为友而已  其一",
        "preface": "",
        "paragraphs": [
            "复卦初爻寓意深，祗缘虚静见天心。",
            "君生正遇黄钟律，宜把真阳却众阴。"
        ],
        "notes": "",
        "id": "ee563daa5262a72170ad586a78741154"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "正纪诞辰辄成三绝句为寿所谓寿者非世俗之寿也盖期君道学坚固将与造物者游无终始者为友而已  其二",
        "preface": "",
        "paragraphs": [
            "中冬蟾彩八分圆，可是人间诞谪仙。",
            "怪得心光吞万象，镌镵造化付诗篇。"
        ],
        "notes": "",
        "id": "6ca0ccb4b761350ec902d940c688de64"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "正纪诞辰辄成三绝句为寿所谓寿者非世俗之寿也盖期君道学坚固将与造物者游无终始者为友而已  其三",
        "preface": "",
        "paragraphs": [
            "岁月推来逢子午，坎离交处互乾坤。",
            "休将世法论修短，超出阴阳道独尊。"
        ],
        "notes": "",
        "id": "eb48d53062e501bccf43bf72bcc9653a"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "夔州元宵和曾端伯韵四首  其一",
        "preface": "",
        "paragraphs": [
            "绮陌家家不下帘，花光世界总成莲。",
            "村歌社舞欢呼处，都道今年胜去年。"
        ],
        "notes": "",
        "id": "5e2edc8c647fc25631198bd4457d10dc"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "夔州元宵和曾端伯韵四首  其二",
        "preface": "",
        "paragraphs": [
            "游子何须念故乡，酒酣聊发次公狂。",
            "人生行乐真佳耳，休苦栖心名利场。"
        ],
        "notes": "",
        "id": "9b616f412fb594d62993dbac64bd8c4e"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "夔州元宵和曾端伯韵四首  其三",
        "preface": "",
        "paragraphs": [
            "华灯下上照楼台，无数银花一夕开。",
            "月色多情能助兴，游人去了却重回。"
        ],
        "notes": "",
        "id": "133a59c25c9b817a85038dd0d3747d5a"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "夔州元宵和曾端伯韵四首  其四",
        "preface": "",
        "paragraphs": [
            "斗转寅初月正中，昏灯达旦九衢通。",
            "汉家祀事传来远，想见当时太一宫。"
        ],
        "notes": "",
        "id": "61d51ecfd938f10f83b4088187bb1616"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵曾端伯早春即事五首  其一",
        "preface": "",
        "paragraphs": [
            "春风著物便超摇，已觉三阴次第消。",
            "明日江梅吹尽雪，却看芳草似裙腰。"
        ],
        "notes": "",
        "id": "37d9530e9d85d18fc99f3d4d8af5a20b"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵曾端伯早春即事五首  其二",
        "preface": "",
        "paragraphs": [
            "士女梅花插满头，一川人日恣嬉游。",
            "贤侯可是知民意，特地江干驻碧油。"
        ],
        "notes": "",
        "id": "9587ee672c376660b57580e7906b3fc0"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵曾端伯早春即事五首  其三",
        "preface": "",
        "paragraphs": [
            "一声幽鸟解呼春，物逐新年气象新。",
            "坐阅群生空扰扰，身如槁木是何人。"
        ],
        "notes": "",
        "id": "5d728aa984cec52384295457c9ab90ba"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵曾端伯早春即事五首  其四",
        "preface": "",
        "paragraphs": [
            "九畹春回未放兰，先饶堤柳变衰残。",
            "阴阳代谢寻常尔，正好随流著眼看。"
        ],
        "notes": "",
        "id": "78245daa97968ccf8f2e80ab34ab8326"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵曾端伯早春即事五首  其五",
        "preface": "",
        "paragraphs": [
            "使君千骑出重城，对镜心闲似水清。",
            "岂但邦人安善政，波间鸥鸟亦无惊。"
        ],
        "notes": "",
        "id": "3373577847c71c17feacddd8d681a568"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "又次曾端伯春日韵四首  其一",
        "preface": "",
        "paragraphs": [
            "瑞白春前已见三，向来膏雨物频沾。",
            "山城二月寒犹峭，生怕东风巧揭帘。"
        ],
        "notes": "",
        "id": "f5470ffb7827f63ead64aa5fcb015a78"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "又次曾端伯春日韵四首  其二",
        "preface": "",
        "paragraphs": [
            "谁言堤柳胜江梅，荣谢纷纷付酒杯。",
            "春去春归何足问，阳乌东出又西颓。"
        ],
        "notes": "",
        "id": "a9bdbd8659acabe50427941701029624"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "又次曾端伯春日韵四首  其三",
        "preface": "",
        "paragraphs": [
            "韶光荡漾眼双明，问柳寻花步屧轻。",
            "波暖浮鸥翻素影，风和幽鸟弄新声。"
        ],
        "notes": "",
        "id": "daca249e4563f43a98dab419425bfb55"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "又次曾端伯春日韵四首  其四",
        "preface": "",
        "paragraphs": [
            "先生胸次艳千春，鬓绿颜红未老身。",
            "松柏岁寒终不改，谩随百草鬭芳新。"
        ],
        "notes": "",
        "id": "c6308794b86dbd4e1ff6c646e412ceee"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "春阴",
        "preface": "",
        "paragraphs": [
            "膏泽乘时要发生，云师可是太无情。",
            "朝朝只解连空晦，好雨终悭造不成。"
        ],
        "notes": "",
        "id": "157c910622e2ab86e69dcead96d8a300"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "感旱二首  其一",
        "preface": "",
        "paragraphs": [
            "大旱如焚气不苏，云师谁遣上天衢。",
            "人人凖拟为霖甚，风动雷行雨却无。"
        ],
        "notes": "",
        "id": "00caf1bc91a5dfd70037f77b1d369c80"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "感旱二首  其二",
        "preface": "",
        "paragraphs": [
            "黯黯漫空云四垂，飘风何事一时吹。",
            "天公岂是无情者，人物焦干总不知。"
        ],
        "notes": "",
        "id": "06fae4a29fe2fb12e5ea468a3bf699ef"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "望雨",
        "preface": "",
        "paragraphs": [
            "秋杪阳光炽若焚，了无阴翳彻朝曛。",
            "天公有意怜行役，乞与空中一片云。"
        ],
        "notes": "",
        "id": "9d8643e06fab2bafce3e33bc0338a627"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和厚卿雨凉午睡二首  其一",
        "preface": "",
        "paragraphs": [
            "一番骤雨洗骄阳，秋色先贻枕簟凉。",
            "正作故山归梦好，觉来幽恨独何长。"
        ],
        "notes": "",
        "id": "9e63e0f6ba79e98fe011c566d4e8fa0e"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和厚卿雨凉午睡二首  其二",
        "preface": "",
        "paragraphs": [
            "疾风吹雨打窗时，客睡昏昏半下帷。",
            "快意平生浑一榻，是中真乐几人知。"
        ],
        "notes": "",
        "id": "2fc9630f14a66b8c9dad5f7b17464f03"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "秋日即事八首  其一",
        "preface": "",
        "paragraphs": [
            "巴山今日见清秋，河汉无声天际流。",
            "我亦乘槎问牛斗，此心刳尽一虚舟。"
        ],
        "notes": "",
        "id": "76663775b8629ddf250a9e1dcdfec506"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "秋日即事八首  其二",
        "preface": "",
        "paragraphs": [
            "风到秋宵特地凉，卧看斜月半侵床。",
            "来寒往暑谁能问，归燕宾鸿各自忙。"
        ],
        "notes": "",
        "id": "8dcd55033e49b09086e5b287d07bfa13"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "秋日即事八首  其三",
        "preface": "",
        "paragraphs": [
            "浅浅溪流绿一湾，朝来拄颊看西山。",
            "凭谁与我驱风驭，飞上云烟缥缈间。"
        ],
        "notes": "",
        "id": "3374736c69030bb33be9928dbf30609f"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "秋日即事八首  其四",
        "preface": "",
        "paragraphs": [
            "篱边凖拟嗅清香，菊蕊真同佛面粧。",
            "屈指重阳能几许，夜来寒露已为霜。"
        ],
        "notes": "",
        "id": "14bdb9c9e2d1c40d079f4981701d90b7"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "秋日即事八首  其五",
        "preface": "",
        "paragraphs": [
            "向来玉烛四时和，共庆秋田黍稌多。",
            "但得贫民同一饱，黄堂无事且婆娑。"
        ],
        "notes": "",
        "id": "0712e4510e55a839a92c69666b83e011"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "秋日即事八首  其六",
        "preface": "",
        "paragraphs": [
            "一片澄心似太清，浮云了不碍虚明。",
            "夜深人寂浑无寐，时听空庭落叶声。"
        ],
        "notes": "",
        "id": "70b5ff571219aa4f5ec0092b823fb08b"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "秋日即事八首  其七",
        "preface": "",
        "paragraphs": [
            "新筑茅庐古道傍，养成松竹可深藏。",
            "西风颇动归欤兴，不是悲愁赋感伤。"
        ],
        "notes": "",
        "id": "843f2b260cc9f22578781c782a9e8625"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "秋日即事八首  其八",
        "preface": "",
        "paragraphs": [
            "自学心斋室久虚，年来破荡一无余。",
            "春花秋叶非吾事，默坐焚香读道书。"
        ],
        "notes": "",
        "id": "6033cf57124955477a8d2def64dfbf00"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵当可观雪",
        "preface": "",
        "paragraphs": [
            "天将瑞雪洒乾坤，世界浑疑色布银。",
            "人说丰年犹细事，边庭先喜荡烟尘。"
        ],
        "notes": "",
        "id": "4bf664da1b20f7dfa149b4ec2f3f52a2"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "冯当可游龙鹤山有诗赠安道人用韵二首  其一",
        "preface": "",
        "paragraphs": [
            "一到仙山眼自明，前身髣髴记曾经。",
            "真人眇曶在何许，更随藜杖缘青冥。"
        ],
        "notes": "",
        "id": "20599a01374e3923ff063a1d7ca0b516"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "冯当可游龙鹤山有诗赠安道人用韵二首  其二",
        "preface": "",
        "paragraphs": [
            "君今宴坐澄神谷，万象之中能见独。",
            "功成白日上层霄，莫忘飞来两黄鹄。"
        ],
        "notes": "",
        "id": "99a77f16228ef81ea6e3e769d43586fc"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "宿古峰驿诗四首  其一",
        "preface": "",
        "paragraphs": [
            "崎岖戴月上层峰，拟借空山一夜风。",
            "爽气袭人衾簟冷，炎天此地即仙宫。"
        ],
        "notes": "",
        "id": "9263789f104c5b6f8184b49b94960a22"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "宿古峰驿诗四首  其二",
        "preface": "",
        "paragraphs": [
            "故移一榻就高峰，推户褰帷猎猎风。",
            "骨冷神清浑不寐，直疑人犯广寒宫。"
        ],
        "notes": "",
        "id": "aeb39903f3a6456ae6aad6267726ab1b"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "宿古峰驿诗四首  其三",
        "preface": "",
        "paragraphs": [
            "拄杖穿云到古峰，月高天浄欲乘风。",
            "人间原有清凉地，好作茅茨一亩宫。"
        ],
        "notes": "",
        "id": "aaa2090840c6546c06a8894c18b0d716"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "宿古峰驿诗四首  其四",
        "preface": "",
        "paragraphs": [
            "夜半飞来海上峰，笙竽万籁奏天风。",
            "素娥相望如招手，欲驾神车上月宫。"
        ],
        "notes": "",
        "id": "77b891ae27c6a93fb8b259eb53c6eeb2"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "金仙道中徒步",
        "preface": "",
        "paragraphs": [
            "欲税肩舆未得休，且凭竹杖到山头。",
            "疏林向晚投归翼，满目寒烟酝客愁。"
        ],
        "notes": "",
        "id": "225f1f9c5d58e75cab1c1da7c128d2f6"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "相思寺迦叶佛脚迹诗",
        "preface": "",
        "paragraphs": [
            "巨迹相传岁已深，往来游客好追寻。",
            "谁知此足本非履，胡不返身求佛心。"
        ],
        "notes": "",
        "id": "aee683a2f56ecf25bb4275ce7f96afd8"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "送宗泰住成都正法院四首  其一",
        "preface": "",
        "paragraphs": [
            "道人活计等虚空，城郭山林处处通。",
            "随缘应现水中月，万壑千潭一照同。"
        ],
        "notes": "",
        "id": "0de527ded34703d63b7364bb99913c5a"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "送宗泰住成都正法院四首  其二",
        "preface": "",
        "paragraphs": [
            "凡情但以俗眼观，妄义阿师取舍间。",
            "岂知片云不挂天，一来一去心长闲。"
        ],
        "notes": "",
        "id": "6fbb2db2ebce324bee6555477cd1f98b"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "送宗泰住成都正法院四首  其三",
        "preface": "",
        "paragraphs": [
            "少城衲子纷如粟，攘臂丛林空逐逐。",
            "忽然象罔得遗珠，契诟离娄何面目。"
        ],
        "notes": "",
        "id": "5fa187ff095edf72f5216cfcbc46563f"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "送宗泰住成都正法院四首  其四",
        "preface": "",
        "paragraphs": [
            "师今携锡下孤峰，似闻猿鸟含愁容。",
            "胡不为言我常住，东西南北总相逢。"
        ],
        "notes": "",
        "id": "a695a8777924b33b248dc3cb5c6495b2"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵刘文饶题绝尘亭诗",
        "preface": "",
        "paragraphs": [
            "斜斜远树绕江头，十里平波似不流。",
            "更欲寻源穿窈窕，一蓑烟雨羡渔舟。"
        ],
        "notes": "",
        "id": "36af9374f057d8e115f42e85de5f23c5"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "题苏村酒家亭",
        "preface": "",
        "paragraphs": [
            "下马穿桥憩酒家，小溪清浅蘸桃花。",
            "红尘咫尺如相背，独坐幽亭对落霞。"
        ],
        "notes": "",
        "id": "6f58cefd49d2ee55b99e813c57fb82af"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "招任孝叔蒲明之江亭对月",
        "preface": "",
        "paragraphs": [
            "高亭对月影成双，客舍何人共酒缸。",
            "今夕相邀同一醉，坐看金饼落澄江。"
        ],
        "notes": "",
        "id": "38fc317117437a59762a7cde51c41f11"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和杜安行南湖泛筏诗",
        "preface": "",
        "paragraphs": [
            "翩翩小筏隐如船，十亩平湖碧浸天。",
            "不待乞身追贺监，君今已是吏中仙。"
        ],
        "notes": "",
        "id": "71ab238de6a2faa0c107ea54c67ebc7e"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "渔舟",
        "preface": "",
        "paragraphs": [
            "细雨霏霏下钓台，冲烟小艇截江来。",
            "不知取得鱼多少，鼔棹如飞唤不回。"
        ],
        "notes": "",
        "id": "b065d49046ddc81c285f1eaffcf85372"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "戏投竹叶急流中",
        "preface": "",
        "paragraphs": [
            "戏投筠叶赴湍流，颠倒纵横不自由。",
            "我亦江湖飘一苇，千波万浪信沉浮。"
        ],
        "notes": "",
        "id": "93f77b3b18ba97334cbf9225f722d5ca"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "清水铺瀑布",
        "preface": "",
        "paragraphs": [
            "飞泉溅石落寒岩，更喜朝来一雨添。",
            "疑是玉姝离洞户，故垂千尺水晶帘。"
        ],
        "notes": "",
        "id": "5eb7d3efb779df28c6410b705be0494e"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和计敏夫留题云溪",
        "preface": "",
        "paragraphs": [
            "知君绝学谢尘编，语默行藏不碍禅。",
            "亲到云溪重说偈，天开地辟见纯全。"
        ],
        "notes": "",
        "id": "a52a93696ade5f62a0197a3450b6eed1"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "问汉守刘宝贤觅酒四首  其一",
        "preface": "",
        "paragraphs": [
            "酒几于道少人知，乘坠俱忘即我师。",
            "身后虚名如胜此，陶潜李白更无诗。"
        ],
        "notes": "",
        "id": "af4a6d4190f90f51320fd85debff16ef"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "问汉守刘宝贤觅酒四首  其二",
        "preface": "",
        "paragraphs": [
            "不到房湖已数年，曲生风味想依然。",
            "使君酝籍真无敌，欲向樽中识圣贤。"
        ],
        "notes": "",
        "id": "4d04b05938c54cfb81d9a3c0eec8a5d3"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "问汉守刘宝贤觅酒四首  其三",
        "preface": "",
        "paragraphs": [
            "村沽无复见瑶浆，苦澁酸辛巳备尝。",
            "欲洗野人藜苋腹，除非金雁送鹅黄。"
        ],
        "notes": "",
        "id": "b2d8a0c2c5dcf74ada51363029b65885"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "问汉守刘宝贤觅酒四首  其四",
        "preface": "",
        "paragraphs": [
            "虽无斗量敌山涛，时复中之兴自高。",
            "醉里醒醒方解饮，勿将佳趣语儿曹。"
        ],
        "notes": "",
        "id": "d3581d435782ed99566b7d17fb584eb9"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "计敏夫送酒四壶有诗和之二首  其一",
        "preface": "",
        "paragraphs": [
            "万象森罗总是诗，神机一动即天随。",
            "寒梅把酒真游戯，妙意纵横十二时。"
        ],
        "notes": "",
        "id": "ef28375039dba205c5c3141650ba13c1"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "计敏夫送酒四壶有诗和之二首  其二",
        "preface": "",
        "paragraphs": [
            "何须著意苦吟诗，未动毫端万景随。",
            "千载骚人还把手，谁云陶谢不同时。"
        ],
        "notes": "",
        "id": "1583db0a8d6c382f287b6f523fad20af"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵邵公济寻梅三首  其一",
        "preface": "",
        "paragraphs": [
            "素艳遥怜月色同，暗香披拂有无中。",
            "一枝已觉春光破，不恨南邻笛里风。"
        ],
        "notes": "",
        "id": "2a413cfa97e131183f05b780ad02f84f"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵邵公济寻梅三首  其二",
        "preface": "",
        "paragraphs": [
            "独与幽人臭味同，细看诗句酒杯中。",
            "霜林万木无颜色，只有孤标傲晓风。"
        ],
        "notes": "",
        "id": "edd876f546a1edf477eb294c1a3cea89"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵邵公济寻梅三首  其三",
        "preface": "",
        "paragraphs": [
            "天与幽姿自不同，凌寒独秀雪霜中。",
            "山茶未许方高洁，故使千花立下风。"
        ],
        "notes": "",
        "id": "33474efd3ae8d62f1338ace08500c3d3"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵探梅二绝  其一",
        "preface": "",
        "paragraphs": [
            "淡妆曾记出疏篱，岁晚南枝的皪稀。",
            "后夜月明如破萼，暗香还是著人衣。"
        ],
        "notes": "",
        "id": "5cfe3d11137fadd746fdc9a907d2a2e5"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵探梅二绝  其二",
        "preface": "",
        "paragraphs": [
            "祇从地底一阳来，已把东皇次第催。",
            "烟缕未看原上柳，霜苞先探岭头梅。"
        ],
        "notes": "",
        "id": "1953fe009ba00e4e4c2e43f275ae90a3"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "正纪见遗梅花云春信数枝辄分风月以助清樽而一樽无有也戏成两绝赠之  其一",
        "preface": "",
        "paragraphs": [
            "水中疏影月中香，枯树前头独自芳。",
            "不有幽人时赏玩，谁传春信及寒香。"
        ],
        "notes": "",
        "id": "cdca501082cd80ce548de9ff89474380"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "正纪见遗梅花云春信数枝辄分风月以助清樽而一樽无有也戏成两绝赠之  其二",
        "preface": "",
        "paragraphs": [
            "风月怜君幸见分，老年春事正堪论。",
            "花枝照眼成惆怅，欲洗愁城欠一樽。"
        ],
        "notes": "",
        "id": "be7eed4467fac268c19e262b9b28e944"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "再和  其一",
        "preface": "",
        "paragraphs": [
            "月夕霜朝分外香，故将颜色占年芳。",
            "一枝赠我春何许，如在江南云水乡。"
        ],
        "notes": "",
        "id": "07168e3f7210442951500f06ef77391b"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "再和  其二",
        "preface": "",
        "paragraphs": [
            "欲把群葩次第分，桃粗杏俗未应论。",
            "寒梢清绝世无比，且趁繁开倒绿樽。"
        ],
        "notes": "",
        "id": "4ec2d4dd8f92c9aec048864571fd1f44"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "次韵宋南伯梅花",
        "preface": "",
        "paragraphs": [
            "天姿不与百花邻，枯木前头独自新。",
            "桃杏满川浑未识，犹将颜色鬭青春。"
        ],
        "notes": "",
        "id": "f013f04ec7af7c3dce68feb0bdb30373"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "梅影",
        "preface": "",
        "paragraphs": [
            "斜斜曾向溪边见，淡淡还从月下看。",
            "那得世间三昧手，为君写出一枝寒。"
        ],
        "notes": "",
        "id": "8ac8d64f3b2b84988968a79b55e09236"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "落梅",
        "preface": "",
        "paragraphs": [
            "春风著物渺无踪，草木勾萌处处同。",
            "唯有江梅都委地，只留青子调残红。"
        ],
        "notes": "",
        "id": "2293634b9e176f84c297a611d54a4043"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "时升见惠芍药三朵作诗谢之二首  其一",
        "preface": "",
        "paragraphs": [
            "百花零落已成尘，闻道君家解系春。",
            "艳质娇娆应见惯，肯分粲者遗愁人。"
        ],
        "notes": "",
        "id": "3b1f289cd2b1f66ca77a35758e63487c"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "时升见惠芍药三朵作诗谢之二首  其二",
        "preface": "",
        "paragraphs": [
            "婢妾纷纷只谩争，美人后出更倾城。",
            "东君可是多情思，留取妖容作饯行。"
        ],
        "notes": "",
        "id": "ac0517e174d48647a24364dcca7aa136"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "芝产之五日有双莲生于东池亟往视之出水已二尺许园人云亦旦日所抽茎也复作三诗纪焉  其一",
        "preface": "",
        "paragraphs": [
            "红幢翠盖插方池，中有骈花并一枝。",
            "圣泽汪洋招瑞应，小臣蝼蚁岂能私。"
        ],
        "notes": "",
        "id": "e39f0006a2e12a61cc858b6a3f56ad38"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "芝产之五日有双莲生于东池亟往视之出水已二尺许园人云亦旦日所抽茎也复作三诗纪焉  其二",
        "preface": "",
        "paragraphs": [
            "七层芝草煌煌秀，一本荷花两两芳。",
            "无象太平人不识，天教卉木效珍祥。"
        ],
        "notes": "",
        "id": "b8fe64e60937ee6fa18331d2969541a6"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "芝产之五日有双莲生于东池亟往视之出水已二尺许园人云亦旦日所抽茎也复作三诗纪焉  其三",
        "preface": "",
        "paragraphs": [
            "岐麦嘉禾兆庆符，同茎合干复芙蕖。",
            "铺张伟绩吾曹事，苦恨无才可屡书。"
        ],
        "notes": "",
        "id": "a0162e7e45f8bf590db56b7e3f173146"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和庞次甫秋日海棠二首  其一",
        "preface": "",
        "paragraphs": [
            "谁将暖律入寒荄，红染枯枝特地开。",
            "可是仙人颜不老，霜朝唤得脸朱回。"
        ],
        "notes": "",
        "id": "b12bd090bd0516d0d62240ea2c2eaff6"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和庞次甫秋日海棠二首  其二",
        "preface": "",
        "paragraphs": [
            "悬知草木太钟情，秋晚花梢照眼明。",
            "我已无心齐槁木，莫将妖态见春荣。"
        ],
        "notes": "",
        "id": "f7e88755651a765ca4b3f64493e35258"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "谢友人惠菊",
        "preface": "",
        "paragraphs": [
            "黄金胜友惠然来，佳节相逢酒一杯。",
            "风味依依如旧日，只惊霜雪鬓边催。"
        ],
        "notes": "",
        "id": "687ce7e271dab1b382c2215d1c49f7f4"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "水仙花二首  其一",
        "preface": "",
        "paragraphs": [
            "琉璃擢干耐祁寒，玉叶金须色正鲜。",
            "弱质先梅夸绰约，献香真是水中仙。"
        ],
        "notes": "",
        "id": "8bfb2f6eec339f465b7222944bde5202"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "水仙花二首  其二",
        "preface": "",
        "paragraphs": [
            "隆冬百卉若为留，独对冰姿不解愁。",
            "谁插一枝云鬓里，清香浑胜玉搔头。"
        ],
        "notes": "",
        "id": "266ac2bee88c5298658daeee239aec89"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "又和  其一",
        "preface": "",
        "paragraphs": [
            "披风擎露晓光寒，玉立霜阶照碧鲜。",
            "谁遣翩翩离海底，宝钗交映萃群仙。"
        ],
        "notes": "",
        "id": "fa426ecb97916cd7965f500213bf3325"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "又和  其二",
        "preface": "",
        "paragraphs": [
            "湘娥故把玉钿留，能为幽人一洗愁。",
            "不似梅花枝干古，凋年寂寞暮江头。"
        ],
        "notes": "",
        "id": "5aede2000c24621bd1402f47f2e175ad"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "池萍",
        "preface": "",
        "paragraphs": [
            "杨花撩乱几时休，看取明朝水上浮。",
            "凝绿满池浑不动，微波忽绽见鱼游。"
        ],
        "notes": "",
        "id": "fde13344c44b90df216ff160cea53da7"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "有鸟褐色而羽如青锦解作诸般语一卒蓄之笼中颇拂其性俗名山和尚为赋一绝",
        "preface": "",
        "paragraphs": [
            "锦作双翰褐作衣，雕笼蓄养亦多时。",
            "只缘学得千般语，欲返山林未有期。"
        ],
        "notes": "",
        "id": "3fc73ea39e40e3f68f61c386157046ae"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "鸦",
        "preface": "",
        "paragraphs": [
            "劳生日日带烟归，绕树呼鸣择一枝。",
            "素月流天元未晓，何须半夜苦惊疑。"
        ],
        "notes": "",
        "id": "9ccd418e8471df9890cc7d1a69dbc86c"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "蛛网",
        "preface": "",
        "paragraphs": [
            "结网谋生用意深，可怜微物有机心。",
            "世间欺夺休惊诧，鬭巧争奇古至今。"
        ],
        "notes": "",
        "id": "33305c67b5072e8708c20b9ff91e768b"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和曾端伯安抚劝道歌",
        "preface": "",
        "paragraphs": [
            "保形保生保命，戒色戒酒戒茶。",
            "夜气若要长在，晚食尤宜减些。",
            "养心莫如寡欲，存诚唯是闲邪。",
            "辨得天清地浊，吞取日精月华。",
            "寒灰便是发焰，枯根立可生芽。",
            "学者舍本逐末，病眼执著空花。",
            "罔穷圣道一辙，徒诵丹书五车。",
            "正似炼和金鑛，何殊嚼蔗吞查。",
            "不知达人到此，元始浩刼为家。",
            "燕坐能事毕矣，行遍海角天涯。",
            "鉴明不受微垢，玉洁靡见纤瑕。",
            "视轩冕如桎梏，弃财宝若泥沙。",
            "曲江一轮秋桂，岂容雾掩云遮。",
            "盘旋火龙水虎，和合阴汞阳砂。",
            "真身自然腾化，驾凤高凌紫霞。",
            "哀哉傍门小法，作用千种参差。",
            "个个辛苦无成，白首空自悲嗟。"
        ],
        "notes": "",
        "id": "5571bed4c5cebe9af478fc8109af2514"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "和曾端伯安抚养生歌",
        "preface": "",
        "paragraphs": [
            "大道靡涉多歧，迷涂争求捷径。",
            "采御未免摇精，道引止能祛病。",
            "服食一藏偏强，烧炼千金或罄。",
            "纷纷小法小功，往往匪清匪净。",
            "那知反照内观，専在致虚守静。",
            "况始生之神气，即本来之性命。",
            "源深其流必长，根固其叶斯盛。",
            "刳心自契真空，减息终成大定。",
            "谓虚固可集道，非睿不能作圣。",
            "夫人受中以生，惟我独得其正。",
            "斡旋天地之机，提挈阴阳之柄。",
            "每嗟坐禅学佛，有似磨塼作镜。",
            "聚块积尘非理，槁木死灰失性。",
            "直须大用见前，方是真仙究竟。",
            "不生故能生生，古语由来堪听。"
        ],
        "notes": "",
        "id": "b572373d7013fb19ef4dd7b8c90bb743"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "再和二首  其一",
        "preface": "",
        "paragraphs": [
            "鱼跳须过龙门，虎骤不从兔径。",
            "上士闻道勤行，岂以难能为病。",
            "固守满堂之珍，肯使如瓶之罄。",
            "对境一念不萌，应缘六根皆净。",
            "刚克本自沉潜，动直先由専静。",
            "达理必明其权，尽性以至于命。",
            "鼎中水腾火降，炉内阴衰阳盛。",
            "神功妙合虚无，天光潜发泰定。",
            "岂惟出尘离俗，便可超凡入圣。",
            "自怜末学多方，未得大中至正。",
            "莫知斡运帝车，宁解执持坤柄。",
            "丹经苦阅残编，素发羞看明镜。",
            "要求直截真机，速了圆明正性。",
            "何妨万两金成，已是一生事竟。",
            "至言今许发蒙，三沐三薰谛听。"
        ],
        "notes": "",
        "id": "50da93ac7cc113819a96bd26ea6e8bd2"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "再和二首  其二",
        "preface": "",
        "paragraphs": [
            "涉海必假舟航，登山当寻蹊径。",
            "每叹修身错路，譬如饮药加病。",
            "逢人须是问津，有心未免击磬。",
            "况遇先觉先知，早明不垢不净。",
            "七情涣若冰雪，一性湛然渊静。",
            "虚无体道合真，恬淡乐天知命。",
            "外之寇贼消亡，内焉邦家昌盛。",
            "初守一以处和，乃无事而生定。",
            "教不倦称乎仁，德分人谓之圣。",
            "故玉非琢不成，惟木从绳而正。",
            "要明师指药物，藉元神为本柄。",
            "大道多歧亡羊，至人用心若镜。",
            "何妨常善救物，免使大惑易性。",
            "门庭既已趣入，根株亦须穷竟。",
            "直至出死超生，方知聋者善听。"
        ],
        "notes": "",
        "id": "a81ba45951796e98c38f8e02d0852680"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "珊瑚花",
        "preface": "",
        "paragraphs": [
            "彼美珊瑚树，扶疏着绛英。",
            "佳名为世重，贵相亦天生。",
            "日里颜尤耐，人来眼目眼。",
            "贫家还有此，玉石谩夸争。"
        ],
        "notes": "",
        "id": "e86b534fd627678be0904cd2f2811a59"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "按部留小诗命男明复同赋",
        "preface": "",
        "paragraphs": [
            "地涉云安境，山居燕子龛。",
            "帘垂看急溜，盖偃得修楠。",
            "牢落前贤迹，光明古佛庵。",
            "幽禽知客至，一一解玄谈。"
        ],
        "notes": "",
        "id": "41a4b7c6be26b4538ed72465863ebae3"
    },
    {
        "author": "郭印",
        "dynasty": "宋",
        "type": "诗",
        "rhythmic": "",
        "title": "夔州",
        "preface": "",
        "paragraphs": [
            "夔子巴峡冲，风物异蜀境。",
            "城居版作屋，江汲地无井。",
            "四郊乏平原，冢墓缘山岭。",
            "人传蚯蚓瘴，俗饮茱萸茗。",
            "女妇尽背篮，老弱多垂瘿。",
            "试问何所因，食彼山泉冷。",
            "岩栖固不少，亦有长细颈。",
            "似闻此土人，其性皆悍犷。",
            "胸中忿畜者，瓮盎成项领。",
            "是说理有之，云胡不自省。",
            "我来适夏初，端坐愁日永。",
            "况经六七月，官舍如沸鼎。",
            "有雨未沾濡，蔬茹空盘皿。",
            "清泉不敢吃，仅免河鱼梗。",
            "投绂归去来，吾乡等箕颍。"
        ],
        "notes": "",
        "id": "fda9302e1eac13aca2ea6d45d95c8a04"
    }
]