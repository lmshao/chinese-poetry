[
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "监乐堂",
        "preface": "",
        "paragraphs": [
            "隆然新堂，治所中间。",
            "江岭环匝，州瘠以寒。",
            "吾氓蚩蚩，吏有夺欺。",
            "侯登新堂，来辑来绥。",
            "新堂隆然，侯远近望。",
            "力纾吾氓，俾获其仰。",
            "瘠吾与食，寒吾与纩。",
            "导尔嬉娱，废尔凄怅。",
            "堂富众产，左右后前。",
            "沼鲂屿鸟，春棠夏莲。",
            "莫莫者葛，荫五亩余。",
            "尔动尔植，其宁尔居。",
            "侯䜩新堂，宾僚接席。",
            "观者墙立，垂髫戴白。",
            "歌钟既合，手之舞之。",
            "祝侯寿考，与江岭期。"
        ],
        "notes": "",
        "id": "354c7b8c6b67377f07cb649ab02620e9"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "铜马歌",
        "preface": "",
        "paragraphs": [
            "君不见武皇逸志凌九垓，追风蹑影思龙媒。",
            "鲁班门外立铜马，天廐万匹皆尘埃。",
            "又不见伏波将军破交贼，归来殿前献马式。",
            "据鞍习气殊未衰，想见老子真矍铄。",
            "两京翻覆知几秋，只有山河供客愁。",
            "孤烟落日蚕丛国，出此神物于荒丘。",
            "千年黄壤谁作主，犹把归心泣风雨。",
            "但恐一朝去无踪，有似丰城宝剑化双龙。"
        ],
        "notes": "",
        "id": "7713ff6b514c1566141eb68de5e614ec"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "葛仙化",
        "preface": "",
        "paragraphs": [
            "灵山信多异，孤起一万寻。",
            "其上罗诸峰，耸秀欲相临。",
            "危磴巧盘折，古洞閟清深。",
            "丛木开锦帐，飞泉鸣玉琴。",
            "三仙班龙驾，长往无归音。",
            "高阁俨像设，霓衣紫霞衿。",
            "故知飞升骨，偕来幽绝岑。",
            "声利岂不好，奈此老境侵。",
            "吾家穷子安，登览动悲吟。",
            "盛时亦云遇，志大力叵任。",
            "今人已笑古，后人复视今。",
            "天命傥可顺，吾将守素心。"
        ],
        "notes": "",
        "id": "b6f09fe25546aaf3e4289aa896402241"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "大隋山",
        "preface": "",
        "paragraphs": [
            "天彭对峙辟两门，群山左右争骏奔。",
            "金城中间作几案，大隋踞坐何其尊。",
            "境胜地灵谁敢宅，古佛来自东家村。",
            "结茅三间初未暇，一庵聊寄枯木根。",
            "缁徒骈拥助薪水，王侯渐次迂华轩。",
            "玩月峰深崇栋宇，瀑布岩冷清心魂。",
            "至今西南推望刹，十世说法云仍孙。",
            "病夫垂老寡所嗜，独于要妙欲细论。",
            "当时戏出随他语，坐断报化转乾坤。",
            "迩来衲子多异解，白玉面上加瘢痕。",
            "山蔬煮饼姑恣饱，云气漠漠连黄昏。",
            "空堂附火耿不寐，听彻猿鸟迎朝暾。"
        ],
        "notes": "",
        "id": "9320c14c2095488194e3f5b9052e295c"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "曲尺山云居寺",
        "preface": "",
        "paragraphs": [
            "循溪上坡坨，溪亦因山曲。",
            "行尽高深处，招提隐山腹。",
            "往者灰烬余，白塔但孤矗。",
            "十年闹斤斧，有此千间屋。",
            "阿师笑相语，异事子当卜。",
            "今日钟报客，振响非人触。",
            "病悴优婆塞，归梦到松菊。",
            "诸圣惠三昧，警我烦恼毒。",
            "卧听夜雨喧，起看晓云族。",
            "去路犹恐迷，主人费斋粥。"
        ],
        "notes": "",
        "id": "9c6d598d7203938430593d6873655618"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "读王尼传",
        "preface": "",
        "paragraphs": [
            "处世常多忧，政坐口复牵。",
            "谁能百无营，饮露如寒蝉。",
            "原野足饿殍，山泽漫臞僊。",
            "作计苦不早，身穷乃怨天。",
            "刘石扰河洛，孝孙方南迁。",
            "庇无一区宅，耕无一亩田。",
            "牛车不自救，枯骸枕道边。",
            "君看董与葛，见几预著鞭。",
            "智虑故不同，祸福仍相悬。",
            "关辅已荆棘，江淮复戎旃。",
            "吾生亦可料，速办买山钱。"
        ],
        "notes": "",
        "id": "a9bff11f5ecc901fe59157d012e45148"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "风蓬蓬一首赠范德承",
        "preface": "",
        "paragraphs": [
            "风蓬蓬，雨窣窣，客子中夜寒侵骨。",
            "青灯也解照孤愁，归梦不到涪江侧。",
            "晚来天气犹未佳，万里湿云遮日华。",
            "僧房僻寂无来辙，踏遍长廊占晚霞。",
            "闻道比邻酒初熟，能来浇我空洞腹。",
            "为君痛饮不苦辞，世路纷纷蛮与触。"
        ],
        "notes": "",
        "id": "1b71115a781ab3975f39a580a5911691"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "赠王先生",
        "preface": "",
        "paragraphs": [
            "陇种健儿须如棘，幼事秦府持鞭靮。",
            "战尘扑面心已灰，径上三峰弄泉石。",
            "乾坤变化五百年，人间未识地行僊。",
            "布裘落魄荆州市，丹经秘法为君传。",
            "散尽千金何所有，腹中气作蛟龙吼。",
            "功成直欲凌紫虚，尚爱岷峨山下酒。",
            "年来我亦厌樊笼，乞取微言为指踪。",
            "君不见叶县双凫缑岭鹤，古来度世多吾宗。"
        ],
        "notes": "",
        "id": "53af25cc50c294b0f3a5fbf907e261f2"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "前年一首投赠刘荆州",
        "preface": "",
        "paragraphs": [
            "前年别公东南驰，正当六騩还宫时。",
            "都人欢传好消息，慈宁首问公何之。",
            "毡裘不复恃军马，颍上一战中兴基。",
            "青天白日呈万象，向来谗吻真成痴。",
            "数从西府伺行李，枢筦政要人扶持。",
            "吴江再见丹枫落，宁料我公犹在兹。",
            "呼鹰台边闲鼓角，望沙楼上陈书诗。",
            "夕烽平安置莫问，贤牧自当十万师。",
            "维昔全荆号强国，近者贼火仍疮痍。",
            "形胜之地勋名集，端使前辈相追随。",
            "衰宗依刘有故事，自怜远去作儿嬉。",
            "明朝烂醉沙头酒，不管春风吹鬓丝。"
        ],
        "notes": "",
        "id": "f265c38347e7f386584b7a948382c9e8"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "赠赵当可  其一",
        "preface": "",
        "paragraphs": [
            "元子称漫浪，严生资苦劲。",
            "海内无赏音，秋风入衰鬓。",
            "东江一茅屋，但欲安性命。",
            "颇怪泽畔翁，烦词寄天问。"
        ],
        "notes": "",
        "id": "082ea709aa169e8f266456c28e7fff56"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "赠赵当可  其二",
        "preface": "",
        "paragraphs": [
            "晚交得王孙，每见心辄醉。",
            "平生虎豹韬，近者诗酒累。",
            "流光迫壮怀，抚事我亦欷。",
            "不如从君饮，此外淡无味。"
        ],
        "notes": "",
        "id": "898598890d5d6438e737aefe1128d77f"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "张元举惠江南李王帐中香",
        "preface": "",
        "paragraphs": [
            "西楼北苑春色浓，日日醉倒骈齿翁。",
            "归来万事不整理，笑倚娥皇冰雪容。",
            "叠笺共写霓裳谱，更作新声邀醉舞。",
            "瑶光殿里帐拖红，一尺炉烟日亭午。",
            "事去时移二百年，金陵空有旧山川。",
            "此香那得到君手，妙诀无乃当时传。",
            "惭君为我供愁绝，年来办得心如铁。",
            "但能饮酒读离骚，竹枕藤床卧明月。"
        ],
        "notes": "",
        "id": "9ee6a9526925329bdba7afc6bff49e31"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "范元通见和仍邀再赋",
        "preface": "",
        "paragraphs": [
            "新桥酒作琥珀浓，平生颇羡江南翁。",
            "扁舟尚系清涪尾，却对炉香开病容。",
            "何必探囊寻旧谱，一见诗筒喜欲舞。",
            "奇芬丽句两争雄，苏合芝兰谩旁午。",
            "当时俊气轻百年，父老而今悲逝川。",
            "得公操笔吊兴废，定知诗与香俱传。",
            "我生自是痴中绝，懒学诸儒议盐铁。",
            "枯肠空洞费搜寻，兀坐忍饥三百月。"
        ],
        "notes": "",
        "id": "acbc5de2ba2d368d65cc370fb9430543"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "李彦泽从余求卫公兵法",
        "preface": "",
        "paragraphs": [
            "卫公少时已知兵，坐谈压倒韩擒虎。",
            "一朝委事虬须帝，南歼荆盗北锄虏。",
            "出其绪余教君集，犹谓四夷莫予侮。",
            "乃知机略妙无比，攻城破阵一仰俯。",
            "当时传公挟异术，云祲孤虚自默数。",
            "可怜痴儿尚诡怪，至作齐东野人语。",
            "我家旧畜公遗书，片段飘零十得五。",
            "开囊取拾送君读，想见明窗口如皷。",
            "玉舆消息渺吴越，铁骑纵横暗江浦。",
            "学成出去清胡尘，莫道儒生不能武。"
        ],
        "notes": "",
        "id": "fd94678d1ed57af01cf8c7cd16c7c010"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "得孙以诗邀立夫兄次明丈作看客",
        "preface": "",
        "paragraphs": [
            "我生苦不谐，所向如登天。",
            "老眼始见孙，便觉了世缘。",
            "一阳谨初度，剥极宜复旋。",
            "神气已秀发，玉虹照晴川。",
            "家书或有托，似能守青编。",
            "免翁费十牛，令渠受一廛。",
            "使君与别驾，同是峨眉僊。",
            "肯来摩其顶，飞盖相联翩。",
            "丘也亲抱送，已输徐氏先。",
            "游夏实高弟，庶几文学传。"
        ],
        "notes": "",
        "id": "2787796ca3eeeab7a02a4d1a446fd486"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵子春",
        "preface": "",
        "paragraphs": [
            "微风度疏竹，青灯照孤影。",
            "起寻千载书，坐对一夕永。",
            "念昔走京师，噉蔗入佳境。",
            "注传拟杜癖，说诗配康鼎。",
            "讵识豹雾深，但爱虎文炳。",
            "荐绅满朱紫，人物称袖领。",
            "经义有寸长，富贵在食顷。",
            "弹冠欲慕贡，洗耳宁思颍。",
            "自从铁林骑，来污金华省。",
            "几年强求活，百事付幽屏。",
            "慵便麈柄闲，病怯牛衣冷。",
            "借书试探讨，掩关谢驰骋。",
            "新闻渺无得，旧学粗可整。",
            "铅笔伴曹褒，虮虱欺王猛。",
            "自怜亡奇者，才拙乃素禀。",
            "誓为漫浪叟，毕此须臾景。",
            "升沉岂殊致，行止贵深省。",
            "嘉言谁起予，虚心期一请。"
        ],
        "notes": "",
        "id": "4b9c8902f04063f6ecd11f921728102a"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "宿毗沙院诸友相送",
        "preface": "",
        "paragraphs": [
            "出门风喧号，半道雨飘洒。",
            "行役已堪厌，投宿小兰若。",
            "葱笼林樾中，一径仅容马。",
            "古屋数十椽，佛事走村社。",
            "王赵两故人，清诗壁间写。",
            "读徧已曛黑，尚有相送者。",
            "见可逞雄辩，𫍢𫍢欲唇哆。",
            "伯威弄长笛，哀音振原野。",
            "子仁喜捷敏，德常号醇雅。",
            "来共一夕寒，罇酒肯屡把。",
            "明朝定西去，山路泥没踝。",
            "此地当回首，想见烟苒惹。",
            "平生受性僻，所至徒侣寡。",
            "因诗记离忧，踟蹰孤灯下。"
        ],
        "notes": "",
        "id": "07dc5aa94b4ec5571d44db50fa647baa"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "戏王和先张齐望",
        "preface": "",
        "paragraphs": [
            "王家二琼芙蕖妖，张家阿倩海棠魄。",
            "露香亭前占秋光，红云岛边弄春色。",
            "满城钱痴买娉婷，风卷画楼丝竹声。",
            "谁似两家喜看客，新翻歌舞劝飞觥。",
            "君不见东州钝汉发半缟，日日醉踏碧鸡三井道。"
        ],
        "notes": "",
        "id": "9355cd2e033017df9a5f3bffd1650081"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵韶美义夫两家举孙",
        "preface": "",
        "paragraphs": [
            "两翁连诗轴，夸我新生孙。",
            "种德固有后，扰龙同一门。",
            "祥应偶然耳，矫激笑刘昆。",
            "要令百世祀，那止一饭恩。",
            "遥知汤饼局，欢传溪上村。",
            "茅堂满宾客，秫酒对鸡豚。",
            "我亦劝两翁，自放琴与罇。",
            "此生复何事，醉吟阅朝昏。"
        ],
        "notes": "",
        "id": "366ed8c8f7f3980443dc8b8928cffac8"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次何子应登赋楼韵",
        "preface": "",
        "paragraphs": [
            "使君来作牧，众若倚南山。",
            "时节当授衣，已念赤子寒。",
            "驾言出登眺，岂为景趣繁。",
            "民风指顾中，惠术良欲殚。",
            "纾怀有佳句，伏诵一再叹。",
            "从今安田里，不度百牢关。"
        ],
        "notes": "",
        "id": "fbd321b257863312290469c046e7a364"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "以朝鸡送樊氏兄弟效鲁直体作两绝  其一",
        "preface": "",
        "paragraphs": [
            "平生自许屠龙学，岁晚拟作祝鸡翁。",
            "长鸣分送君识取，腷腷膊膊风雨中。"
        ],
        "notes": "",
        "id": "b83e0b6d978b351c514db1becde9f6f6"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "以朝鸡送樊氏兄弟效鲁直体作两绝  其二",
        "preface": "",
        "paragraphs": [
            "麈柄知君谈亹亹，鸡群笑我唤朱朱。",
            "晓窗试渠作人语，绝胜蠹简用工夫。"
        ],
        "notes": "",
        "id": "36a01b11bf49bab22b4e5672aee828a8"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "李仲高石君堂",
        "preface": "",
        "paragraphs": [
            "三吴黑风吹地拆，太湖浪高一千尺。",
            "龟鼋两山压湖心，岁岁飞涛恣冲射。",
            "山骨虽坚亦破碎，穴穿根断瑰奇出。",
            "古来石品称上首，罗浮天竺乃其乙。",
            "吴蜀相望天东西，而从何处得此石。",
            "初逢颇惊丑怪状，徐视不见镌镵迹。",
            "月暗烟昏鬼神怒，沙平草短狻猊掷。",
            "或云王孟窃据时，曾是宣华苑中物。",
            "奸雄败灭化为土，独此顽然苍玉立。",
            "流落几家到李氏，命名以君相主客。",
            "为君榜堂诧乡人，爱赏不啻连城璧。",
            "金珰中官来奉使，一时气燄手可炙。",
            "利诱威胁拟夺去，仲高誓死君之侧。",
            "先世所宝吾敢坠，贵人缩首三叹息。",
            "会昌丞相乃远祖，嗜好夙有烟霞癖。",
            "平泉山居付梦想，石上刻字空照日。",
            "朱崖精爽虽可畏，洛阳群盗旋充斥。",
            "故知幽胜岂易保，天公似向人间惜。",
            "政须洒扫堂上下，置酒招我无难色。",
            "酒阑气壮拂衣起，摩挲石君话畴昔。"
        ],
        "notes": "",
        "id": "79088f0aeed8e8f366b4a7804c40f589"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "招隐亭",
        "preface": "",
        "paragraphs": [
            "层崖压西城，半空矗孤峭。",
            "何人结斯宇，想见胸次妙。",
            "丛林开蒙密，江山得枢要。",
            "拂拂幽草香，啧啧群鸟叫。",
            "我作谢公屐，来学阮生啸。",
            "披襟待凉吹，停杯延落照。",
            "永嗟区中人，嗜欲昏九窍。",
            "谁赋招隐辞，此病政难疗。",
            "我亦裹青衫，俛首入选调。",
            "平昔志万里，自省成大笑。",
            "才术幸无取，曷不返耕钓。",
            "雄飞或有时，一拜蒲车诏。"
        ],
        "notes": "",
        "id": "a033d7cc8b88930da7753b04950e9f7f"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "任氏园二咏 骛远楼",
        "preface": "",
        "paragraphs": [
            "世论尚迫隘，吾道亦摧藏。",
            "行歌碧云暮，坐怨瑶草芳。",
            "不如寄层梯，转盼尽八荒。",
            "飞霞曳为裾，明月缀为珰。",
            "举手招卢敖，振步谒紫皇。",
            "归续大人赋，一笑遥相望。"
        ],
        "notes": "",
        "id": "873cb28d4c7ba75c24fe2a64f617f648"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "任氏园二咏 舫斋",
        "preface": "",
        "paragraphs": [
            "平生江海志，烟雨一莎衣。",
            "挂帆恨不早，白首心事违。",
            "作斋跨幽塘，想像未觉非。",
            "时倾半樽绿，自钓尺鲤肥。",
            "芦花卧秋风，柳带摇春晖。",
            "寄言宣城守，何必天际归。"
        ],
        "notes": "",
        "id": "c35dbc74c65d134ed171ecb223598e09"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "王氏碧鸡园六咏 露香亭",
        "preface": "",
        "paragraphs": [
            "北渚一帝子，洛川一宓妃。",
            "池有十种莲，平生所见稀。",
            "纤秾各态度，红白争光辉。",
            "我来亭上饮，夜久未忍归。",
            "翁家采香人，但爱香满衣。",
            "岂知清露湿，圆荷泻珠玑。"
        ],
        "notes": "",
        "id": "b1f041b4a9e02cb74ab412b8d90e36a4"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "王氏碧鸡园六咏 钝庵",
        "preface": "",
        "paragraphs": [
            "俗子如锥利，达士如椎钝。",
            "乘除付造物，多智反自困。",
            "君看庵中翁，漫浪出方寸。",
            "卧听松声老，行触兰芳嫩。",
            "谋身固未快，事过了无恨。",
            "今人岂办此，劝翁慎勿论。"
        ],
        "notes": "",
        "id": "27131d5321de7abb92f7706f683dd59c"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "王氏碧鸡园六咏 清室",
        "preface": "",
        "paragraphs": [
            "碧鸡古名坊，奔腾车马尘。",
            "那知小洞天，清绝欲无邻。",
            "一室对林樾，四时禽语新。",
            "焚香读周易，意得气自伸。",
            "明月落杯酒，冷风弄衣巾。",
            "寄言朝市客，声利恐污人。"
        ],
        "notes": "",
        "id": "f4a6932cef33bfa3598a4a90403c6074"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "王氏碧鸡园六咏 鉴泉",
        "preface": "",
        "paragraphs": [
            "分来何处泉，注此团栾池。",
            "有如大圆鉴，玉匣初开时。",
            "莹然绝纤埃，万象见毫牦。",
            "主人湖海士，曳杖日娱嬉。",
            "应照两侍女，新粧弄妍姿。",
            "亦复照主人，鬓发白丝丝。"
        ],
        "notes": "",
        "id": "44fa4f4c015e9a18d848c112c44b717b"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "王氏碧鸡园六咏 凉榭",
        "preface": "",
        "paragraphs": [
            "窈窈林影深，澹澹波光冷。",
            "异哉浊恶世，有此清凉境。",
            "侧身朱栏上，风烟得几顷。",
            "啸声出奇响，疑在苏门岭。",
            "荷气递遥馥，如窥太华井。",
            "要须从翁游，岸巾闲日永。"
        ],
        "notes": "",
        "id": "588cee0b1948c3762c82871adf96d156"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "王氏碧鸡园六咏 层兰",
        "preface": "",
        "paragraphs": [
            "僊翁有兰癖，肆意搜林坰。",
            "负墙累为台，移此万紫青。",
            "九畹与九层，异世皆可铭。",
            "收拾众妙香，逍遥醉魄醒。",
            "隐几光风度，开帘皎月停。",
            "门前勿通客，翁续离骚经。"
        ],
        "notes": "",
        "id": "00b246cd2641b774edfc069813631b3b"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "宿崇德祠下望青城诸山",
        "preface": "",
        "paragraphs": [
            "昔年来就学，颇熟青城面。",
            "虽无寻山分，犹喜旦暮见。",
            "违去八寒暑，梦想无时休。",
            "谁意俗士驾，复作山下游。",
            "晚云蔽高峰，怅望久拄颊。",
            "山灵岂猜我，未许相投接。",
            "晨兴云散尽，秀色矗亭亭。",
            "还如故人眼，不改旧时青。",
            "愧非自由身，又复尘中去。",
            "他日访麻姑，问讯山头路。"
        ],
        "notes": "",
        "id": "27612f583c6172cbdec4052a62957e6c"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "浄明长老睡庵",
        "preface": "",
        "paragraphs": [
            "阿师睡三昧，有如饱叶蚕。",
            "以睡作佛事，复名所住庵。",
            "梦觉本何择，月行影在潭。",
            "勿笑脇尊者，二子正同参。"
        ],
        "notes": "",
        "id": "0a5aa4b8a74957dcdeeaeaaa6b642d9d"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "怀安光孝寺观空轩遗圆长老",
        "preface": "",
        "paragraphs": [
            "宝坊鬰鬰满松桧，独有小轩花数辈。",
            "榜以观空作正观，要识转物大三昧。",
            "世间眩人万红紫，心君已落色界内。",
            "那知心境无异法，真见元非色尘外。",
            "色空双忘未奇特，非非想处亦横溃。",
            "谁因拈花发微笑，嚼蕊嗅香不相碍。",
            "吾侪跛鼈望千里，安得还都如历块。",
            "诗成怀藏拟不出，彼上人者难酬对。"
        ],
        "notes": "",
        "id": "bb34739ccdbb370ec2a7c9e10957a074"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "置酒登赋楼观月立夫有诗序别次韵",
        "preface": "",
        "paragraphs": [
            "西山自高爽，更上百尺楼。",
            "月华出万象，独以寸目收。",
            "寒光增灏气，山影接江流。",
            "相从更几日，醉赏同一瓯。",
            "诸君有大志，应销别去愁。",
            "衣食才足守坟墓，记取龙钟马少游。"
        ],
        "notes": "",
        "id": "cafbb2271fbb3a16a001749bb4619192"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "九日同韶美谊夫登妙明分韵得光字",
        "preface": "",
        "paragraphs": [
            "野迥半留日，云薄初护霜。",
            "一倾萸菊酒，三肃翰墨场。",
            "诸君党友贤，独我鬓毛苍。",
            "满引虽云乐，分携亦自伤。",
            "平生子刘子，趣归谒建章。",
            "勋业定指取，富贵肯相忘。",
            "古人重佳节，酬酢无余觞。",
            "龙山丹叶飞，骑台白草荒。",
            "但使修名立，岂识离绪长。",
            "明年未可料，共饮西湖光。"
        ],
        "notes": "",
        "id": "ce04a62e6e9e2c3f90bb3d87d5a9bda5"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "呈苏企道汉良吕默夫",
        "preface": "",
        "paragraphs": [
            "半生岷山下，心与岷山亲。",
            "几蜡登山屐，不作山间人。",
            "兹游惬所愿，晴暄送余春。",
            "山意欲相招，缕脉就我陈。",
            "同行二三友，怀抱无一尘。",
            "久矣烟霞癖，佳哉笑语新。",
            "岁华迫人老，世故遣人嗔。",
            "努力造穷绝，乐事当及辰。"
        ],
        "notes": "",
        "id": "ea0e9066426eb4882f45af7d46b340ba"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵李士举丈感春",
        "preface": "",
        "paragraphs": [
            "四时平分春大好，春虽强半未甘老。",
            "轻车矮马恣搜寻，始信天工为春巧。",
            "中园层层乱风花，长路青青被烟草。",
            "讵知阳熙变阴惨，顿令乐事成忧悄。",
            "儿曹浪语甜如蜜，欲观俘囚数军实。",
            "貔貅万屯移蜀塞，胡人喜跃秦人泣。",
            "孤坐唯防酒盏空，余寒颇觉莺声涩。",
            "贪嗜五斗不自谋，几时归作山林客。"
        ],
        "notes": "",
        "id": "cbe046b37d2d90e7f776cf5532c6b30c"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次冯申之游灵泉韵",
        "preface": "",
        "paragraphs": [
            "名山起高兴，不惜马首东。",
            "沙边一著眼，翠光已浮空。",
            "踏遍桑柘村，所向渐不同。",
            "溪细山疑合，谷转路始穷。",
            "莹浄白玉界，芬馥青莲宫。",
            "元知境过清，乘春乃昭融。",
            "尚余半残花，伴我酒颊红。",
            "拂石爱少藓，披林怯多风。",
            "安得身无事，来对禅寂翁。",
            "虑沉灯影外，慧发鸟声中。",
            "庶遂老岩壑，此行太匆匆。"
        ],
        "notes": "",
        "id": "360a7120897a4a35d9e9623cdddf612e"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "李安抚生日",
        "preface": "",
        "paragraphs": [
            "沙沟紫气如陇云，泾城冬律变阳春。",
            "天工为国巧谋帅，生此摽摽七尺人。",
            "坐挥白羽历三纪，胡儿奔迸尘头起。",
            "缓驱小队来汉中，甲光冷射清江水。",
            "金炉著火焚宝香，愿公寿考仍康强。",
            "门外祝公更多有，军民十万指中梁。"
        ],
        "notes": "",
        "id": "b6fe333a18e2e8d5c437320eb0add3b0"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "范漕生日",
        "preface": "",
        "paragraphs": [
            "治忽本天运，贤哲岂浪出。",
            "中兴信可期，帝为赉良弼。",
            "崭崭岷峨山，西南著第一。",
            "山灵借英气，成此垂云翼。",
            "才多浩江海，道大迷畛域。",
            "磊落万卷腹，斓斑五色笔。",
            "曩参相君幙，谋入九地密。",
            "复佩太守章，化行千里溢。",
            "紫诏从东来，畀之使者节。",
            "旋兼蜀大尹，绣衣拥雕戟。",
            "谈笑百城耸，指顾万事集。",
            "但恐被赐环，台衮辅王室。",
            "有如老忠文，殊勋照简册。",
            "佳时过重五，适当悬弧日。",
            "远迩祈公寿，欢声共一律。",
            "伶俜涪江生，独以文为业。",
            "不敢严香火，不敢具芝术。",
            "拂拭旧破砚，胸次先突兀。",
            "公扫河朔尘，请飞聊城檄。",
            "公蹀定襄血，请勒燕然石。",
            "待公黄发年，几杖付闲逸。",
            "从公绿野堂，哦诗继元白。"
        ],
        "notes": "",
        "id": "63829c28eb98a7246aee77642c62108b"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "中秋大雨",
        "preface": "",
        "paragraphs": [
            "痴情爱佳月，乐事期中秋。",
            "造物故相戏，不遣金波流。",
            "玄云如涂墨，急雨欲涨沟。",
            "瞑色暗无际，壮声浩莫收。",
            "揖谢云雨师，努力勿罢休。",
            "归来坐书室，杯酒自献酬。"
        ],
        "notes": "",
        "id": "9e88fa42f5b2aebe220b5ffab589a301"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "游空山",
        "preface": "",
        "paragraphs": [
            "阅遍平川至山足，投鞭下马缘山腹。",
            "古柏屹如苍龙起，绝磴盘作长蛇曲。",
            "气力已惫意未歇，市声不到境尤肃。",
            "款门径谒紫金像，邃殿苒苒来香馥。",
            "褰衣却上清虚阁，丛林障我千里目。",
            "嘉名大榜起何人，来者先自叹烦促。",
            "时于缺罅见一一，烟江黛嶂堆青绿。",
            "先人昔此断还往，三年学古忘幽独。",
            "当时诗板今无在，只余石刻记经轴。",
            "拂尘再诵心欲折，世态万变流光速。",
            "我方投迹随喧哄，文字堆床未尽读。",
            "山中宴坐亦所愿，那得宽闲继前躅。",
            "留连两日同僧饭，更念重来几凉燠。",
            "作诗强写无穷悲，天风为我号寒木。"
        ],
        "notes": "",
        "id": "01300fc5bfa2de497b521252a34a61bc"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "游云灵观",
        "preface": "",
        "paragraphs": [
            "兹山虽特起，远窥殊未豪。",
            "三休出云际，始知盘踞高。",
            "大江分一线，众峰环千遭。",
            "溪谷粗可辨，绿树皆蓬蒿。",
            "羽衣何年来，钓取海上鼇。",
            "盛衰伸臂顷，古屋风𩙫𩙫。",
            "元和有遗刻，双旌挟时髦。",
            "想见饮清旷，秀句含春醪。",
            "万世同一兀，名字空嘈嘈。",
            "吾其炼僊骨，玉京摘蟠桃。"
        ],
        "notes": "",
        "id": "889b7b41657333277eb02b0f1b4ce634"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "游灵泉呈性老",
        "preface": "",
        "paragraphs": [
            "晓发云灵山，午憩灵泉山。",
            "两山信有灵，相对各开颜。",
            "阿师达磨孙，文字昔所删。",
            "戏出香积供，怜我半生孱。",
            "时维春物老，余花见班班。",
            "杜宇闹蒙密，胡蝶舞清闲。",
            "大似师说法，奥路辟重关。",
            "市区巧攘夺，日中谁先还。",
            "请以一枝筇，从师两山间。"
        ],
        "notes": "",
        "id": "b32b266e00c5f647d04151e3c0cbb49c"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "再游云灵",
        "preface": "",
        "paragraphs": [
            "生缘堕城市，日与尘坱俱。",
            "岂无青霞志，不得闲须臾。",
            "李君实吾党，半岁相招呼。",
            "今晨始能来，羞汗先沾濡。",
            "奇峰出天半，虎据东一隅。",
            "绝顶所见异，众山巧奔趋。",
            "危坐送落日，万象争环铺。",
            "隐公老益壮，我亦穷而迂。",
            "同行二三友，文采得自娱。",
            "少待月波上，归骑当徐驱。",
            "醉中语黄冠，此心何时刳。"
        ],
        "notes": "",
        "id": "dafda65c221ba4f70c28181b7c6b193f"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "游樊氏阡分韵得事字",
        "preface": "",
        "paragraphs": [
            "山深少车辙，雨余多空翠。",
            "不知穷秋中，草木乃尔媚。",
            "隐君一抔土，诸子几掬泪。",
            "盛年喜迈种，末路等幽閟。",
            "村酒敢嫌浊，唤起吾渴睡。",
            "勿听松风哀，姑对山月醉。",
            "从今弃书册，独以醉为事。",
            "不然持秃箒，浄扫清凉寺。"
        ],
        "notes": "",
        "id": "e8416aadf1a4395098ad5a437a933662"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "再次韵",
        "preface": "",
        "paragraphs": [
            "寒斋编简香，温室纨绮翠。",
            "畴昔徇所好，外物巧相媚。",
            "晚惊生死变，洒尽阑干泪。",
            "誓求无上法，不问天所閟。",
            "休悲夜台客，万年供一睡。",
            "我亦老将死，何苦逐昏醉。",
            "归从浮图师，了此一大事。",
            "试问八督州，何如三入寺。"
        ],
        "notes": "",
        "id": "bbe480702659d32ff06eb0fc75b2c13b"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "阆州新井丰山镇慈光院殿柱有咸平三年寇莱公书海棠花绝句云喧风花杂满栏香尽日幽吟叹异常翻笑牡丹虚得地玉阶开落对君王近岁邑令刳取墨迹寘邑之厅柱今独石刻在",
        "preface": "",
        "paragraphs": [
            "荒山古刹殿柱头，莱公题诗说羁游。",
            "当时海棠不择地，有似野水横孤舟。",
            "澶渊功成返黄屋，东府夜宴烧椽烛。",
            "老向雷州著绿衫，蜀芳剪弃吴舡覆。",
            "一骥向来超万群，谁与九原呼相君。",
            "天寒酒浅不供醉，卧看北风吹阵云。"
        ],
        "notes": "",
        "id": "bd12cf5d1e0fe9864bf748b1aec9ddd6"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "大雷雨中舟过苍溪怀杜子美",
        "preface": "",
        "paragraphs": [
            "疾雷欲破岳，疾风欲翻海。",
            "昏昏云气中，稍辨□𡾋嵬。",
            "飘雨杂飞雹，蓬屋响珠琲。",
            "舟子纷相呼，□篙入旁汇。",
            "罅漏何所避，庶几无大悔。",
            "万钧寄弱缆，掣断危可待。",
            "过午天气佳，起视江浼浼。",
            "书生强游衍，有神司其罪。",
            "不见少陵翁，苍溪遗句在。",
            "我老更可憎，比翁穷十倍。"
        ],
        "notes": "",
        "id": "906182c95f51f339d1c28669f652fe4f"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵次尹俊卿梅花绝句  其一",
        "preface": "",
        "paragraphs": [
            "人间几桃李，漫漫化泥尘。",
            "不恨收功晚，新年第一春。"
        ],
        "notes": "",
        "id": "2cfed47a903234718d78231e9e1f2b06"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵次尹俊卿梅花绝句  其二",
        "preface": "",
        "paragraphs": [
            "饭颗从嘲瘦，湘流独占清。",
            "失身到东阁，聊复对簪缨。"
        ],
        "notes": "",
        "id": "20f679c80b69762ce4835a98278531d3"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵次尹俊卿梅花绝句  其三",
        "preface": "",
        "paragraphs": [
            "未学回风舞，初成拜月粧。",
            "故令青女妬，一夕月阶霜。"
        ],
        "notes": "",
        "id": "00a4db20d8135aee8a97a22bfcd8f3cd"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵次尹俊卿梅花绝句  其四",
        "preface": "",
        "paragraphs": [
            "急霰争璀璨，僊摽不解寒。",
            "汉家赵飞燕，偏许雪中看。"
        ],
        "notes": "",
        "id": "0b1648fb790009196841df782d3bcca3"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵次尹俊卿梅花绝句  其五",
        "preface": "",
        "paragraphs": [
            "云澹江臯晚，飞香到短蓬。",
            "望穷浑不见，恨满白苹风。"
        ],
        "notes": "",
        "id": "9a6027a77356cf03eb2c2111f1691935"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵次尹俊卿梅花绝句  其六",
        "preface": "",
        "paragraphs": [
            "袖寒倚修竹，暗起著人香。",
            "联影黄昏月，亭亭上璧珰。"
        ],
        "notes": "",
        "id": "2e7e0b341e02958d82d5a9a7bbae1b50"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵次尹俊卿梅花绝句  其七",
        "preface": "",
        "paragraphs": [
            "虽无适俗韵，亦有可怜香。",
            "定自嫌朱粉，翻成点点黄。"
        ],
        "notes": "",
        "id": "161553589a96b2a89b5d82ab9d528ceb"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵次尹俊卿梅花绝句  其八",
        "preface": "",
        "paragraphs": [
            "堕蕊香犹嫩，空枝影半横。",
            "江湖无限思，不独为莼羹。"
        ],
        "notes": "",
        "id": "e712720f2382d0f8c34b87515b8f3488"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "往成都八客饯饮得同字",
        "preface": "",
        "paragraphs": [
            "镐京有八士，淮南有八公。",
            "纷呶一夕醉，缅邈千古同。",
            "我思锦江曲，驾言涪水东。",
            "神交设华宴，妙语穆清风。",
            "合坐灯炯炯，投晓山丛丛。",
            "别去复何道，勿使酒杯空。"
        ],
        "notes": "",
        "id": "719a13431f717fcfe7dd01911bea03e1"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "与诸友游杨氏池上呼王隐居小饮晚登书台  其一",
        "preface": "",
        "paragraphs": [
            "微风度竹气，澹烟增树色。",
            "探寻得佳境，滟滟一池碧。",
            "藻荇纷纵横，鱼虾时跳掷。",
            "同游好事者，喜我有此僻。",
            "置酒助清赏，环坐藤阴侧。",
            "白须比邻翁，怪语不自惜。",
            "欲学三杯醉，相付一笑适。",
            "酒罢循归途，翁亦返旧宅。"
        ],
        "notes": "",
        "id": "a7ee566f582ab46c3e57d9c6cf9eb300"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "与诸友游杨氏池上呼王隐居小饮晚登书台  其二",
        "preface": "",
        "paragraphs": [
            "台山如招人，突兀城南隅。",
            "我来有佳兴，不辞石磴纡。",
            "步穷孤绝顶，局局万丈余。",
            "永怀旧刺史，儒冠此研书。",
            "竟以印绶归，荣光烛乡闾。",
            "世事几反复，百年等须臾。",
            "地闲芳草积，树暗怪禽呼。",
            "空留好书名，永与此山俱。"
        ],
        "notes": "",
        "id": "5c7524d62e8ae297a6272bf21530f7a8"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "送王逸",
        "preface": "",
        "paragraphs": [
            "□□□□□，□□□□□。",
            "□□□□□，□□□□□。",
            "□□□□□，□□□□□。",
            "□□□□□，□我离别胸。",
            "文字子所负，腾踏会有逢。",
            "勿使豪迈气，衰飒随霜蓬。",
            "或歌归去来，徒为白发翁。",
            "男儿富事业，高名配华嵩。"
        ],
        "notes": "",
        "id": "90d5103adb4f552c8c635520104d6a2c"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "送雍尧咨游青城",
        "preface": "",
        "paragraphs": [
            "曾游玉垒市，长揖岷山云。",
            "尘缘不暇往，今日翻送君。",
            "丈人紫霞服，麻姑青练裙。",
            "鹿车时出游，俗眼了难分。",
            "犹闻老人村，鹤发自耕耘。",
            "岂无抱德士，可与立奇勋。",
            "勿求不死药，自苦骨与筋。",
            "胡儿正南牧，两河如聚蚊。"
        ],
        "notes": "",
        "id": "bc066c7fff58430ddfc8c9e84fe86981"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "送胡康老  其一",
        "preface": "",
        "paragraphs": [
            "胡公起三晋，才如山河雄。",
            "弊裘走上都，气压洛与嵩。",
            "岂无济时策，入对明光宫。",
            "战尘一飘荡，只影随疏蓬。",
            "虎符静为治，使节凛生风。",
            "所出毫末耳，照眼惊儿童。",
            "朅来堕闲冷，玉匣藏霜锋。",
            "忽买巫峡舟，飘飘指吴中。",
            "遥知迁擢近，黼座思夔龙。",
            "他时卧华省，清梦来巴邛。"
        ],
        "notes": "",
        "id": "72b1565b6c920d17ccee4127129136a6"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "送胡康老  其二",
        "preface": "",
        "paragraphs": [
            "北人事鞍马，笑夸太行高。",
            "岂知相风色，孤帆寄江涛。",
            "雄图搅方寸，不惮舟师劳。",
            "一见武功天，腾踏当有遭。",
            "皇纲余丝发，海宇半弓刀。",
            "谁人念恢复，此事付英髦。",
            "莼羹伴鲈脍，酒船载蟹螯。",
            "何如噉羊酪，春醅泼蒲萄。",
            "愿言云路稳，勿使闲豹韬。",
            "功成傥乞身，故园剪蓬蒿。"
        ],
        "notes": "",
        "id": "6d8f41637455b7c84c55c22856f5a378"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "送普州守",
        "preface": "",
        "paragraphs": [
            "宁可钝如槌，不可曲如钩。",
            "毛铢夸争夺，所丧乃山丘。",
            "向谁巧相中，机穽险且幽。",
            "十年弹指顷，死骨埋荒陬。",
            "细看天定后，人力岂易谋。",
            "一洗谤书毒，近乡仍典州。",
            "惟此诗书窟，俗比鲁与邹。",
            "老手亦何事，坐啸群吏休。",
            "政成有异等，时至或封侯。",
            "期公如铁山，屹立千万秋。"
        ],
        "notes": "",
        "id": "7098d8e9d6627502fd2425b47171e929"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "用旧韵送普守赴阙  其一",
        "preface": "",
        "paragraphs": [
            "圜墙闲木索，南亩富鉏钩。",
            "人谓贤使君，治术本轲丘。",
            "丹禁颇念远，白简频黜幽。",
            "那知养手，安坐穷山陬。",
            "国是久已定，谅非卿士谋。",
            "除书下八行，仁风被九州。",
            "自怜登门旧，长裾曳齐邹。",
            "送公朝帝所，别语不忍休。",
            "腰组挂银黄，刻日赐通侯。",
            "应记远宗子，茅簷卧高秋。"
        ],
        "notes": "",
        "id": "4b3fc55cbd4c523fe00abfc1af02f865"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "用旧韵送普守赴阙  其二",
        "preface": "",
        "paragraphs": [
            "虚名强逐臭，小智矜藏钩。",
            "蛮触蜗两角，古今貉一丘。",
            "念昔齿方壮，抱愁山之幽。",
            "誓从东南尉，策勋西北陬。",
            "人事乃大谬，天命不少谋。",
            "云梯乏僊骨，车辙半神州。",
            "廉颇故思赵，韦孟欲徙邹。",
            "锦水清堪濯，草堂靓可休。",
            "傥有一区宅，不愿万户侯。",
            "尚及公挂冠，共饱黄鸡秋。"
        ],
        "notes": "",
        "id": "b6ed05a2e89dcfbdd434bd4feeeda760"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "送何熙载之官邻山因简虞并父",
        "preface": "",
        "paragraphs": [
            "力学收名第，指作青云梯。",
            "向来杏园伴，盛者直金闺。",
            "天工亦善戏，淹速乃不齐。",
            "三年得一尉，初挈孥与妻。",
            "邑居大山底，积翠蟠东西。",
            "瘦马当缓驱，石磴裂马蹄。",
            "寄谢循良守，桃李想成蹊。",
            "行春有余暇，书尺到耕犁。"
        ],
        "notes": "",
        "id": "59a7ddbff78d1aac05424395bc212e7d"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "效东坡送顾子敦体送赵子功令资阳",
        "preface": "",
        "paragraphs": [
            "子功宗室隽，一柱屹苍苍。",
            "投身冠盖窟，所向率披猖。",
            "宏论震俚耳，百川吸满觞。",
            "颇笑中垒尉，岂羡执戟郎。",
            "胡为学蠹鱼，梦入编简香。",
            "作字拟羲献，赋诗逼齐梁。",
            "兹行宰剧邑，人谓挟风霜。",
            "我言百里小，未得施寸长。",
            "上司督租赋，文檄日一箱。",
            "扪此空洞腹，余事皆粃糠。",
            "耆旧王与董，骨朽神不僵。",
            "努力肥百姓，二子立道傍。"
        ],
        "notes": "",
        "id": "688c8795588248ad7abcd94bdcdc1d41"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "同谊夫国才饯季然于普门院取壁间五字诗各探一句为韵赋五诗某得共饮碧苔畔  其一",
        "preface": "",
        "paragraphs": [
            "投分前日欢，怆别古人重。",
            "相望一千里，独许明月共。"
        ],
        "notes": "",
        "id": "bdab9773fe606ff88720facebc42b647"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "同谊夫国才饯季然于普门院取壁间五字诗各探一句为韵赋五诗某得共饮碧苔畔  其二",
        "preface": "",
        "paragraphs": [
            "满酌青甆杯，醉卧白石枕。",
            "借予骊驹曲，侑我河朔饮。"
        ],
        "notes": "",
        "id": "be8ceee62b93ad59782dd7fae8429c44"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "同谊夫国才饯季然于普门院取壁间五字诗各探一句为韵赋五诗某得共饮碧苔畔  其三",
        "preface": "",
        "paragraphs": [
            "暑涂劝加餐，养成摩天翮。",
            "中车宝带黄，小队油幢碧。"
        ],
        "notes": "",
        "id": "0d12f3eb628766cbac192da704457015"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "同谊夫国才饯季然于普门院取壁间五字诗各探一句为韵赋五诗某得共饮碧苔畔  其四",
        "preface": "",
        "paragraphs": [
            "尘榻为子下，柴扉为子开。",
            "从今断还往，一室长莓苔。"
        ],
        "notes": "",
        "id": "e95d59bad727b72f5a95d3b2bf1da4b9"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "同谊夫国才饯季然于普门院取壁间五字诗各探一句为韵赋五诗某得共饮碧苔畔  其五",
        "preface": "",
        "paragraphs": [
            "来时金兰集，去日风雨散。",
            "别语慎勿忘，短书寄泽畔。"
        ],
        "notes": "",
        "id": "6c1c31889720e07a27e78ddd41575742"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "赠瑄上人  其一",
        "preface": "",
        "paragraphs": [
            "日日登南楼，支颐望西山。",
            "念我知心友，一榻栖孱颜。",
            "诗如山中云，婆娑意自闲。",
            "世无飞僊术，尘步愁跻攀。",
            "我懒久不出，碧藓封柴关。",
            "床头五字稿，期师一来删。"
        ],
        "notes": "",
        "id": "8ea7c61bed09347052b57e6a8ec81ec3"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "赠瑄上人  其二",
        "preface": "",
        "paragraphs": [
            "诸公争谈诗，健舌秋河倾。",
            "袖手但兀坐，欲语不敢声。",
            "独喜圆颅师，嗜好与我并。",
            "相见不言他，古律同细评。",
            "爱惜丈八矛，徐攻刘长城。",
            "向人勿浪出，三年戒飞鸣。"
        ],
        "notes": "",
        "id": "86f481c386a9efa1bdfa140a4340062b"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "赠瑄上人  其三",
        "preface": "",
        "paragraphs": [
            "白发潜庵老，近者焚翰墨。",
            "长身书台子，江湖断信息。",
            "肥宗与短演，见面应不识。",
            "桑门减诗侣，熟念气填臆。",
            "惟师两无择，同我滞乡国。",
            "努力事唱酬，异时亦南北。"
        ],
        "notes": "",
        "id": "96c40e5890e86303f3aaa47d51193bb1"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "送缘庵主",
        "preface": "",
        "paragraphs": [
            "上人久习静，闭门守一龛。",
            "犹恐市尘染，西岷拨晴岚。",
            "归来非本心，退结山中庵。",
            "秋风入我袂，又往天之南。",
            "南方盛法窟，誓志必穷探。",
            "双径卧老龙，怀珠千丈潭。",
            "东邻啸乳虎，眼光见眈眈。",
            "礼足受半偈，安坐十年参。",
            "我昔客吴楚，但爱云水涵。",
            "不闻清庙瑟，浪走雪满簪。",
            "相逢傥有日，为我举二三。",
            "尺书附巴使，勿语洞庭柑。"
        ],
        "notes": "",
        "id": "1e9e43db02d58ca3bcd26520d969d292"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "送元思师",
        "preface": "",
        "paragraphs": [
            "思师讲法华，众说积丘坟。",
            "尝据师子座，受降千人军。",
            "犹嫌文字传，圣域未策勋。",
            "欲唱江南曲，试披楚塞云。",
            "良才大蔽牛，匠者宜挥斤。",
            "箭锋或相直，对面同一欣。",
            "古人得解脱，乃不厌多闻。",
            "归来阅故书，请以道眼分。"
        ],
        "notes": "",
        "id": "00db2b3ec184d1f3936978dc34a0453c"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "送智齐师出峡",
        "preface": "",
        "paragraphs": [
            "齐师成都来，春风掀竹笠。",
            "自云十五年，参学事未毕。",
            "得钱买小舟，湖南寻佛日。",
            "胸中有此老，如饭不下嗌。",
            "誓竭牛马走，往供薪水役。",
            "傥谐一大事，归来卧蓬荜。",
            "此老吾所闻，机用飞霹雳。",
            "高提倚天剑，万里无行迹。",
            "师欲婴其锋，意气真绝出。",
            "巫峡柁声转，湘江帆影急。",
            "行矣毋滞淫，坐夏犹可及。",
            "寄语花药市，为我留一席。"
        ],
        "notes": "",
        "id": "72b9920cf4ceb6dbd7572c69d5ccbce2"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "送凝上人成都看药市",
        "preface": "",
        "paragraphs": [
            "蜀山富奇药，野老争藏收。",
            "九日来成都，塞断长仪楼。",
            "权豪竞夺去，万金未得酬。",
            "问师杖头钱，免渠失笑不。",
            "久通安乐法，况复形骸忧。",
            "知师不应尔，肆意作嬉游。",
            "传闻不死草，往往落鉏耰。",
            "我欲前市之，请以道眼搜。",
            "屑屑治编简，一室方自囚。",
            "世涂败人意，寄语韩伯休。"
        ],
        "notes": "",
        "id": "966e2220a87d273d395dc4305cab031e"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "送性上人",
        "preface": "",
        "paragraphs": [
            "锦官与子别，六听秋城砧。",
            "坐缠儿女爱，梦绕薝葡林。",
            "子归能几日，又起江湖心。",
            "江湖多幽寺，老衲天机深。",
            "一言当有契，超诸去来今。",
            "孤舟出寒渚，停云结层阴。",
            "滞留嗟我老，何以开愁襟。"
        ],
        "notes": "",
        "id": "4997b507efc2fa42528b993e061d1f16"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "送译上人出蜀",
        "preface": "",
        "paragraphs": [
            "久雨败沼荷，晓风猎岩桂。",
            "人各动归思，子独谋远逝。",
            "峡门去来舟，日为声利计。",
            "扣舷数得失，子独寻师锐。",
            "径山天尺五，披光出蒙翳。",
            "云居接庐阜，荐福踞鄱汭。",
            "维此三大老，从之可卒岁。",
            "玉泉亦清冽，纵饮争挽袂。",
            "南极百十城，一一尽所诣。",
            "宁使茧生足，肯畏雪封砌。",
            "更忆大瞿昙，捐身求半偈。"
        ],
        "notes": "",
        "id": "3bc3e8ea6df2e57c2188a75f50048299"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "送杨道者永觉",
        "preface": "",
        "paragraphs": [
            "久修头陀行，但欠僧伽衣。",
            "胡为走红尘，涴面不忍挥。",
            "忽觉东州梦，又指西山归。",
            "九峰富泉石，百里环翠微。",
            "买山吾无钱，亦解守钓矶。",
            "儿女苦牵挽，此身陷重围。",
            "临分一太息，山中音信稀。"
        ],
        "notes": "",
        "id": "dfd8bc48633ef1f4aac28570706d2ba7"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "送洪上人游南",
        "preface": "",
        "paragraphs": [
            "中原百川赴东西，万折惟有蜀江耳。",
            "师之桑梓江干侧，扁舟却访鸱夷子。",
            "荆楚吴越我未到，每闻谈者亦自喜。",
            "羡师脱去事幽寻，春风满帆作行李。",
            "会稽草木朝霞蔚，钱塘波涛夏雷疾。",
            "桂树枫叶怨楚人，莼羹盐豉诧吴客。",
            "到处定知有新得，长篇短韵挥椽笔。",
            "他时我亦探禹穴，一见名字如促膝。"
        ],
        "notes": "",
        "id": "15bc1779bb72d88ea7c4ad16aacc3706"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "送南平僧归里",
        "preface": "",
        "paragraphs": [
            "牂牁水阔嶲山高，什敖君长曾纷搔。",
            "时移事变今安有，百里相望皆城壕。",
            "我住涪江一区宅，颇恨长安远如日。",
            "闻师乡邑愈更南，不觉掉头三太息。",
            "送行且学浮图语，是身于世真逆旅。",
            "胸中稳处即吾乡，交益夸辞空自苦。",
            "北风拂面寒飕飕，遥知去路雪侵裘。",
            "忍饥奈冻得嘉句，好在濡笔传中州。"
        ],
        "notes": "",
        "id": "ccb5afdc3daf8cc6c28e614058723317"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "送演上人",
        "preface": "",
        "paragraphs": [
            "整整袈裟团团笠，覆此短小精悍质。",
            "谁知意气解摩云，羞对诸儿恋乡邑。",
            "江南萧寺不知数，据堂说法尽龙虎。",
            "只应饱取一味禅，断却从来巧章句。",
            "昼短天寒无定程，孤舟尚倚装赍轻。",
            "玉泉度岁亦良策，好在沙头春水生。"
        ],
        "notes": "",
        "id": "5a6870cc1fd90ff7daddde28aa8d9af0"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "送月上人南游",
        "preface": "",
        "paragraphs": [
            "锦官东郭大兰若，眼明见子长廊下。",
            "春风二月白帝城，一笑相逢手重把。",
            "羡子远引如孤鹄，顾我低摧真病马。",
            "碧山红尘不同调，底事胸怀两倾写。",
            "幽寻胜践我亦喜，梦魂已落潇湘野。",
            "扁舟蹑子尚可期，幸有此身闲似社。"
        ],
        "notes": "",
        "id": "9997cf83cee914a134cd356d9a2d3c18"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "送祖月上人",
        "preface": "",
        "paragraphs": [
            "月公别我浮三峡，欲往南中求大法。",
            "此行初为梅州老，过岭障烟恐难狎。",
            "挂帆且指古鄱阳，骥子凤鶵亦称甲。",
            "十年故人我尚记，平视诸方气尝压。",
            "玉剑无声血千里，肯就铜盘后先歃。",
            "相从学道须究竟，半字落耳汗沾洽。",
            "宗师语言岂不佳，世间传写空盈夹。",
            "归来趺坐举其要，莫话衡庐与苕霅。"
        ],
        "notes": "",
        "id": "9f1cbb47e8b21e6f3425c0fe1d1104f5"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "题赵德修所藏孙太古尹喜传道图",
        "preface": "",
        "paragraphs": [
            "大柏森森护盘石，老聃踞坐三人立。",
            "盛德之容本和豫，漠然不应岂真实。",
            "向者隐奥九九篇，才示指画意已传。",
            "细看尹喜磬折处，金篦刮膜见全天。",
            "侍旁二子来何许，无乃徐甲庚桑楚。",
            "注目拱手气不吐，画师笔端更解语。",
            "函谷关废河水黄，授经台倾陇草荒。",
            "一幅东绢吾无用，要逐青牛归帝乡。"
        ],
        "notes": "",
        "id": "866e80c9c86f7402e0d5f5359f59238e"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "题何朝申所藏赵邈卓馋虎图",
        "preface": "",
        "paragraphs": [
            "何日老於菟，失脚来空山。",
            "山中无所食，瘦骨见孱颜。",
            "舐掌鼓饿舌，始信择肉艰。",
            "姑求一饱计，未肯藏榛菅。",
            "画师有深趣，粉墨不可删。",
            "兽心察凶毒，人事戒防闲。",
            "编须固莫敢，强弓亦徒弯。",
            "吾命傥足惜，斜阳掩柴关。"
        ],
        "notes": "",
        "id": "a0147a165ec7ab8c46936fce82e7d2c0"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "题冯申之所藏徐皋鱼",
        "preface": "",
        "paragraphs": [
            "菱叶苹花点水面，水浄如空到底见。",
            "大鱼独行示闲暇，小鱼群嬉夸敏健。",
            "画工定自知鱼乐，掉尾扬鳍固多变。",
            "犹胜图写吴王鲙，戕灭众命供一馔。",
            "南唐徐白称绝笔，皋实同姓最后出。",
            "三幅挂我素壁间，恍然又作江湖客。",
            "吾闻神物久当化，烦君谨护风雨夕。",
            "一声霹雳飞上天，回视丹青了无迹。"
        ],
        "notes": "",
        "id": "eb8e66c28543c6a8ce0bc815ff848a53"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "题游昭画牛四图  其一",
        "preface": "",
        "paragraphs": [
            "晴旸布阴来灌木，村童地坐弄鸜鹆。",
            "老牸食丰草，侧身顾其犊。",
            "鸟跦跦，牛逐逐，无人见此春波绿。"
        ],
        "notes": "",
        "id": "bd49101bc84a54efa858ff64ffe02be0"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "题游昭画牛四图  其二",
        "preface": "",
        "paragraphs": [
            "游丝如许长，翠影落横塘。",
            "吴牛最畏暑，赖此五月凉。",
            "想见下饮时，不念刍菽香。",
            "摇荡水生痕，凌乱日浮光。",
            "可惜莲与蒲，勿涉水中央。"
        ],
        "notes": "",
        "id": "229a98e9bd65d4c25bd169b97eb70102"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "题游昭画牛四图  其三",
        "preface": "",
        "paragraphs": [
            "山平皋垅低，秋深云雨晦。",
            "牧人荷蓑笠，匍伏在牛背。",
            "穉牛先跳逸，两牛追不及。",
            "安得青天出白日，重来缓驱莫相失。"
        ],
        "notes": "",
        "id": "0f0d71198c8312a3c3adacce0e65bdb0"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "题游昭画牛四图  其四",
        "preface": "",
        "paragraphs": [
            "云蔽天，雪欺树。",
            "山径之蹊断来去，飞花扑面朔风吼。",
            "儿把牛索藏短袖，拥鼻冲过缩其脰。",
            "茅芦咫尺且忍寒，儿归附火牛系栏。"
        ],
        "notes": "",
        "id": "ee71abaff22032c2a3ea46523b101014"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "题王逸竹溪钓艇图二绝  其一",
        "preface": "",
        "paragraphs": [
            "断岸竹如云，翠色落寒濑。",
            "艇子何处归，应转烟林外。"
        ],
        "notes": "",
        "id": "5d709a05aa6be69bbed28734fa12cc0a"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "题王逸竹溪钓艇图二绝  其二",
        "preface": "",
        "paragraphs": [
            "塘影抱林光，樵风接溪浪。",
            "最爱笋蕨时，恰是河豚上。"
        ],
        "notes": "",
        "id": "37f5cd5e76396eb6dde9bb56b3e1fec3"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "题政黄牛出山图  其一",
        "preface": "",
        "paragraphs": [
            "眼明双白鹭，身稳一黄牛。",
            "玉辔章台陌，可怜供百忧。"
        ],
        "notes": "",
        "id": "86d5526ca8dc27224e33e14cc7399992"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "题政黄牛出山图  其二",
        "preface": "",
        "paragraphs": [
            "桥边路欲迷，林外山犹见。",
            "长歌扣牛角，不读项羽传。"
        ],
        "notes": "",
        "id": "e3e02e88fa75d1c62f4d234a5f12e762"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "题十二溪女图",
        "preface": "",
        "paragraphs": [
            "霞珮缀仙班，春风拥髻鬟。",
            "应无世间梦，怅望碧溪湾。"
        ],
        "notes": "",
        "id": "150c5dd212d846cddf63cd86bf8ad78a"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "题昭君图",
        "preface": "",
        "paragraphs": [
            "朔风吹鬓影，犹抱琵琶立。",
            "胡儿在何许，边头羽书急。"
        ],
        "notes": "",
        "id": "ec19c5f74ddcd5aff011809ff3178b12"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "题满公所作阴壑生虚籁",
        "preface": "",
        "paragraphs": [
            "积雾琐空岩，寒飚振疏木。",
            "游子勿言归，山程太幽独。"
        ],
        "notes": "",
        "id": "b293595398b0548a8f5a525967c262d7"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "题满公所作月林散清影",
        "preface": "",
        "paragraphs": [
            "暝色兼荒远，初分浦淑烟。",
            "应知汉江珮，月竹鬭娟娟。"
        ],
        "notes": "",
        "id": "d7cd8faa1d4d3cd66382928cc119d9f9"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "题荣首座巴东三峡图",
        "preface": "",
        "paragraphs": [
            "白帝城高鼓角罢，巫娥庙冷云雨空。",
            "只知楚塞明双眼，不觉神游尺素中。"
        ],
        "notes": "",
        "id": "a2a2c0dffc33c8a8f169146ec83bd323"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "题李伯时渭城送客图用知几韵",
        "preface": "",
        "paragraphs": [
            "龙眠幻出摩诘句，想见落笔怀抱空。",
            "只有古今情不尽，渭城杨柳几春风。"
        ],
        "notes": "",
        "id": "120dbaba1298d34807d7532aea1ee3b6"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "题云月图  其一",
        "preface": "",
        "paragraphs": [
            "万里峨眉夜夜月，千秋巫峡朝朝云。",
            "诗句丹青共摹写，笔端三昧要平分。"
        ],
        "notes": "",
        "id": "d6a300fdf8b1efab12d131aed04e4ce7"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "题云月图  其二",
        "preface": "",
        "paragraphs": [
            "菩萨岩前浄满月，神女峰上光明云。",
            "吾人肺腑中流出，诗句丹青无半分。"
        ],
        "notes": "",
        "id": "b35fa34e5c857cc4cfa8786e720b1be7"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "题南禅方丈壁",
        "preface": "",
        "paragraphs": [
            "南金楚璞何施为，出门即取厚利归。",
            "古来乃有金玉士，抱冤硉兀人不知。",
            "君不见吕侯大狩夸凌铄，车前打折麒麟角。",
            "径须归去来，一丘与一壑。"
        ],
        "notes": "",
        "id": "1c043f356b4229885a94a0b49791f2c6"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "题樊氏楼壁",
        "preface": "",
        "paragraphs": [
            "老秋气已严，今日稍晴和。",
            "登君楼西翼，相对一酣歌。",
            "边烽照仙关，大将方枕戈。",
            "吾侪无志用，心慑鬓先皤。",
            "强促半罇绿，各自争岌峨。",
            "月影渐髣髴，西山爽气多。",
            "坐兴儿女念，欲往山之阿。",
            "诸君祈努力，吾亦假余波。"
        ],
        "notes": "",
        "id": "c968239463b89eb28a879f1814140d06"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "无题",
        "preface": "",
        "paragraphs": [
            "桐孙枝有海潮音，玉指初调万籁沉。",
            "烛影荧荧锁窗底，此时端欲见琴心。"
        ],
        "notes": "",
        "id": "71e0c269f11928453375f49a66b3a31a"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "送祖道师赴长江",
        "preface": "",
        "paragraphs": [
            "山林与城市，何地非隐沦。",
            "子意亦易败，径投寂寞滨。",
            "楞严有奥章，试为识者陈。",
            "归思落烟艇，尚及秋风新。"
        ],
        "notes": "",
        "id": "8a2e5d1067335e3fba7277ca377c7ac4"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵大受登正法塔见刘王二陵",
        "preface": "",
        "paragraphs": [
            "试纵浮图目，闲纾客子情。",
            "轩腾超世界，指点识乡程。",
            "天大云欹野，江蒸气抱城。",
            "长风饶振薄，落日倒光晶。",
            "古色千年在，悲歌百虑盈。",
            "战争初自苦，成败几堪惊。",
            "狐兔穿蓬颗，珠玑入里氓。",
            "剑关犹北向，巫峡只东倾。",
            "往意增三叹，余踪付一瞠。",
            "誓言逃俗网，碧海跨飞鲸。"
        ],
        "notes": "",
        "id": "9ba98fb22b194c64c6fc14a31e0b3407"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次尹俊卿见访有诗次韵",
        "preface": "",
        "paragraphs": [
            "联骖来二妙，契好属儿孙。",
            "夜半星河转，谈深几席温。",
            "能诗饭颗瘦，使酒濮阳髡。",
            "万事醉吟里，那须倚市门。"
        ],
        "notes": "",
        "id": "1b86562ba017716e24be5ed39e15b4f9"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次尹彦回复来偶予他出用前韵招彦回",
        "preface": "",
        "paragraphs": [
            "往时倾盖友，前代涌泉孙。",
            "肯念三年别，能来一语温。",
            "岁华欺老大，功业付鲸髡。",
            "直为诗篇好，扶藜日候门。"
        ],
        "notes": "",
        "id": "f4240f30e84290d4e3f68cd43a8c98b6"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "东禅别新资官令荣安中走笔次韵",
        "preface": "",
        "paragraphs": [
            "虽念三年别，犹欣一日逢。",
            "哦诗能淡伫，作邑想雍容。",
            "古柏宜秋雨，寒鸦伴晓钟。",
            "归涂莫惆怅，喜事见重重。"
        ],
        "notes": "",
        "id": "730907f3f98d08661637fe523473152a"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵李知几",
        "preface": "",
        "paragraphs": [
            "密雨连三日，青天未肯开。",
            "庭除舞蚯蚓，几席上莓苔。",
            "又说边声急，浑无乡信来。",
            "愁心似流水，空费宝刀裁。"
        ],
        "notes": "",
        "id": "65083224ae8cc2aeb2351c4187bc8223"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "醉中走笔次赵彦和韵",
        "preface": "",
        "paragraphs": [
            "三年相尔汝，一语敢谁何。",
            "有学窥黄老，无心战外魔。",
            "牛心应易噉，螭首故难磨。",
            "不识王孙贵，朱门亦许过。"
        ],
        "notes": "",
        "id": "97d9ed0d180c1865b840516dd7952cb9"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "拾诸公余韵赠辉禅师兼奉答勾龙伯秋谒广利辉禅师  其一",
        "preface": "",
        "paragraphs": [
            "引泉浇药圃，编竹护花科。",
            "顿喜高风在，仍闻密义多。",
            "四山围翠黛，一水缭青罗。",
            "谁谓幽师死，来看窣堵波。"
        ],
        "notes": "",
        "id": "bf3579a5828039135354217f7de8b317"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "拾诸公余韵赠辉禅师兼奉答勾龙伯秋谒广利辉禅师  其二",
        "preface": "",
        "paragraphs": [
            "旧饰莲花座，新繙贝叶科。",
            "朝餐荤味少，夜诵篆烟多。",
            "不执铁如意，肯偷金叵罗。",
            "犹堪试绵力，法海激颓波。"
        ],
        "notes": "",
        "id": "e360f7f24e7899cad6d25e0aa1e3501c"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "奉伯秋",
        "preface": "",
        "paragraphs": [
            "要凭稽古力，尚阻列僊科。",
            "富贵终愁逼，才名已患多。",
            "庙堂遵故事，经学到新罗。",
            "拭眼看收拾，天池濯素波。"
        ],
        "notes": "",
        "id": "de8f9d6e44a9b9273d4c030e969aa746"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "答伯秋  其一",
        "preface": "",
        "paragraphs": [
            "足为春游茧，头因午醉科。",
            "神交尝恨少，诗债敢嫌多。",
            "几日登庐阜，他年梦苎罗。",
            "故应三峡外，渔艇老烟波。"
        ],
        "notes": "",
        "id": "5243bb4ad8c883885658e6ec8ca73e58"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "答伯秋  其二",
        "preface": "",
        "paragraphs": [
            "刍荛传吉语，诏旨缓追科。",
            "疲俗今当复，诸公众所多。",
            "谁能齐卓茂，我亦怖阎罗。",
            "种德无余事，流光付逝波。"
        ],
        "notes": "",
        "id": "37d2f85e8bf9db677fe517b4094c5ce5"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "答伯秋  其三",
        "preface": "",
        "paragraphs": [
            "半生沉俗学，中路堕严科。",
            "白眼遭非类，黄泉愧阿多。",
            "无勋封柱国，有志捽何罗。",
            "慎勿相料理，因风又起波。"
        ],
        "notes": "",
        "id": "c212cc4dd7b64219a06517a8c330fae9"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "又和  其一",
        "preface": "",
        "paragraphs": [
            "性癖耽杯酒，家贫废臼科。",
            "江山聊作助，崔蔡不须多。",
            "早岁撑吴榜，春风试越罗。",
            "只今中夜梦，突怒见潮波。"
        ],
        "notes": "",
        "id": "483c6477127269446bd0a66995477869"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "又和  其二",
        "preface": "",
        "paragraphs": [
            "风来云度屋，雨过水盈科。",
            "懒觉诗篇少，闲看景趣多。",
            "垣间生薜荔，床下长娑罗。",
            "空法销诸漏，端如迦叶波。"
        ],
        "notes": "",
        "id": "224a8c46d66af28857e910a63b26fb3b"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "又和  其三",
        "preface": "",
        "paragraphs": [
            "可惜通三语，相期中六科。",
            "南司章奏好，北阙缙绅多。",
            "想见趋宣室，真成上鬰罗。",
            "行装宜速具，未用叹奔波。"
        ],
        "notes": "",
        "id": "12244089b04381eea83e025a82565ab3"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "又和  其四",
        "preface": "",
        "paragraphs": [
            "从军思上策，直谏赴贤科。",
            "抗志吾何敢，收功众孰多。",
            "清诗无竞病，小令有来罗。",
            "今日奇寒甚，明窗试偃波。"
        ],
        "notes": "",
        "id": "3adb7dc41db8d13e9941ae2d6f5e3095"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵何子应游金壁池  其一",
        "preface": "",
        "paragraphs": [
            "柳树浓垂岸，荷花满覆塘。",
            "日供无限影，风递自然香。",
            "酒艳浮瑶席，歌声绕杏梁。",
            "空惭长卿病，不作次公狂。"
        ],
        "notes": "",
        "id": "aa0f8916c0f1c577a39080e2fb1c9449"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵何子应游金壁池  其二",
        "preface": "",
        "paragraphs": [
            "景色遽如许，欢声阿那边。",
            "绮罗沽酒市，丝竹泛花船。",
            "越客知何夕，壶公自有天。",
            "兹游倾泽国，宁问压巴川。"
        ],
        "notes": "",
        "id": "2c1db3adc5ba18aad703efb4a04c41f0"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵子应同游灵泉",
        "preface": "",
        "paragraphs": [
            "香火寻幽寺，麾幢度广川。",
            "坞深斜透日，溪涸细流泉。",
            "玉粒新炊饭，金花侧布田。",
            "归涂动诗兴，健笔写江天。"
        ],
        "notes": "",
        "id": "6feef884b057ecc2c2228a26c886abb2"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵子应游鹤鸣",
        "preface": "",
        "paragraphs": [
            "夕雨方开霁，晨鸡亦罢鸣。",
            "四郊知按堵，千骑得徐行。",
            "再阅天章丽，还同佛日明。",
            "抽毫出佳句，压倒谢宣城。"
        ],
        "notes": "",
        "id": "fc2240aeeba5f26a3771f8b163e40748"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵李士举丈除夕  其一",
        "preface": "",
        "paragraphs": [
            "藜杖初防老，桃符又换新。",
            "惊回潼水梦，喜见义城春。",
            "浪走何为者，流光岂贷人。",
            "翻思大傩氏，阔步过天津。"
        ],
        "notes": "",
        "id": "b3d82cbae11139ac10c0272f6974f235"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵李士举丈除夕  其二",
        "preface": "",
        "paragraphs": [
            "儿孙思故国，诗酒送穷年。",
            "禄近禾三百，人惭员半千。",
            "壮心非曩昔，尊足幸轻便。",
            "投晓椒觞尽，春风共醉颠。"
        ],
        "notes": "",
        "id": "125693111743f7c6537a8dd3d4ffe32f"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵李士举丈除夕  其三",
        "preface": "",
        "paragraphs": [
            "暗灯延鼠辈，残漏付鸡人。",
            "柏酒浮三酌，蔬盘荐五辛。",
            "冻吟多累句，孤坐绝来宾。",
            "镜里丝丝发，平明六十春。"
        ],
        "notes": "",
        "id": "0b0e2f609c69e482512bd630f51f471a"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵吕阆州锦屏之集",
        "preface": "",
        "paragraphs": [
            "飞簷依绝𪩘，朱槛俯清流。",
            "剑外谁堪似，城南独占优。",
            "浓春牵酒兴，胜践与诗谋。",
            "日落江烟起，旌麾更少留。"
        ],
        "notes": "",
        "id": "6d859f6a9ff6931dd6a2764031a4ee10"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵答张廼直",
        "preface": "",
        "paragraphs": [
            "才如北海岂云疏，局促从来笑腐儒。",
            "衹作文章希屈马，不将门户敌崔卢。",
            "公车奏议三千牍，京洛风尘十二衢。",
            "回首知君几多恨，肯甘华发老江湖。"
        ],
        "notes": "",
        "id": "2f933718ad8a47e714bf4e33cecc58e5"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵许唐臣丈",
        "preface": "",
        "paragraphs": [
            "目断扬州泪似江，龙舆半夜狩南邦。",
            "徒闻四野方多垒，可惜黄旗漫绕杠。",
            "浊酒有神磨岁月，愁山无赖入轩窗。",
            "青萍三尺将生锈，愤气峥嵘只自降。"
        ],
        "notes": "",
        "id": "f2456443430b97c22dba92ba73e97a66"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵任元受除夕",
        "preface": "",
        "paragraphs": [
            "九重无路扣天阍，万里何时返荜门。",
            "岁晚浓愁催白发，夜来只影落寒罇。",
            "谁令兴发水云国，独忆春归花柳村。",
            "知有笔端三昧力，试将些语为招魂。"
        ],
        "notes": "",
        "id": "e47440e3cc912f840b96aa4cc3e6285c"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵答赵之源仍简演师",
        "preface": "",
        "paragraphs": [
            "年年春事寄征鞍，一笑归来已强颜。",
            "但得从今千日醉，宁论自古四并难。",
            "怜君不怕凭乌几，顾我犹知爱碧山。",
            "应许相携学寒拾，同参饶舌老丰干。"
        ],
        "notes": "",
        "id": "a1cefdfc95c48ff80197be28d1ca32b3"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵诸公赠将官鹿浩然",
        "preface": "",
        "paragraphs": [
            "休把长缨便请行，如今正属泰阶平。",
            "醉看夜月清罇倒，卧对秋风白发生。",
            "羞向热官称命薄，喜随寒士以诗鸣。",
            "他年采药鹿门去，不许人间知姓名。"
        ],
        "notes": "",
        "id": "533740bc770ae7b443c1783d88f85f25"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵冯舜陟见赠",
        "preface": "",
        "paragraphs": [
            "梁山回首几悲辛，来对江城拂塞尘。",
            "枕曲漱醪真下策，推书扑笔更痴人。",
            "如君自是声华旧，及我相逢笑语新。",
            "便倒诗筒费褒饰，坐知摇落变青春。"
        ],
        "notes": "",
        "id": "52bf3b9f22db552a118336b7cd4bb2f9"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵赵当可",
        "preface": "",
        "paragraphs": [
            "元礼门墙岂敢疏，拟题刺字拂尘裾。",
            "颓颜此去歌无奈，闻道从来恨不如。",
            "食蛤未妨期汗漫，椎芦或可作蘧蒢。",
            "西园飞盖成何事，要见枕中鸿宝书。"
        ],
        "notes": "",
        "id": "c7085de0e2bc8b7fa098082aaedaf9c5"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵顾次凤",
        "preface": "",
        "paragraphs": [
            "笔端文字照千春，僊籍班联透几尘。",
            "黄卷肯交同长物，白袍未信裹闲身。",
            "至言落落常难合，俗眼悠悠少识真。",
            "谁似江东顾夫子，月台对影只三人。"
        ],
        "notes": "",
        "id": "807daccf51752a454fb5692ee7dd2072"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "和唐山叟所赠三诗  其一",
        "preface": "",
        "paragraphs": [
            "人品相悬定几分，十年高卧赤城云。",
            "神仙窟宅古多见，泉石膏肓今亦云。",
            "羽驾拟陪天上乐，麟毫犹写世间文。",
            "吴江枫落摇归棹，更喜新诗惬所闻。"
        ],
        "notes": "",
        "id": "afb358444a66d72d491f295a0268fb57"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "和唐山叟所赠三诗  其二",
        "preface": "",
        "paragraphs": [
            "蓑衣芒屦日相逢，仙者谁人识吕钟。",
            "已受丹书存夜气，定除白发变春容。",
            "情田旧习虽锄秽，笔阵余威尚折冲。",
            "闻说山间赋招隐，试披云雾几多重。"
        ],
        "notes": "",
        "id": "0d9136c4a619aad938c8d24b0782b387"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "和唐山叟所赠三诗  其三",
        "preface": "",
        "paragraphs": [
            "徧从江海濯清流，归老岷峨占上游。",
            "心远欲联高士传，地偏仍似贾胡留。",
            "何时竹杖闲搘壁，终日绳床懒命俦。",
            "碧嶂红尘两相望，劳生笑我不知休。"
        ],
        "notes": "",
        "id": "7fa81febfec00c49a55afb0394d3b8a2"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵米太初",
        "preface": "",
        "paragraphs": [
            "元知文采冠多邦，床下如今拜老庞。",
            "短刃何能排贾垒，轻舠敢问绝潘江。",
            "初闻毛颖衹供笑，退诵溪堂但乞降。",
            "谁拟一台称二妙，如公才气本无双。"
        ],
        "notes": "",
        "id": "31a493009a81fd2c62f1d4ed0a06c0dd"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "和荣安中二绝  其一",
        "preface": "",
        "paragraphs": [
            "射洪春酒旧知名，更得新诗意已倾。",
            "独与刘伶敦契好，山王不敢岂人情。"
        ],
        "notes": "",
        "id": "b298c5d0afd2ab3622ce2fe2b66771e7"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "和荣安中二绝  其二",
        "preface": "",
        "paragraphs": [
            "醉来不入少年场，只欲问涂何有乡。",
            "耽酒玉川贫彻骨，空将鼻观到糟床。"
        ],
        "notes": "",
        "id": "48f6573d7cc4f065dac90bc62cc96b47"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次昭觉圆老韵",
        "preface": "",
        "paragraphs": [
            "丈室曾窥金锡光，汾阳宗绪故应长。",
            "不嫌俗子堪传授，更借余波到乐浪。"
        ],
        "notes": "",
        "id": "281c92a399e3c69e998e043a5f253bf3"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵日新见招",
        "preface": "",
        "paragraphs": [
            "闻道山中熟腊醅，悬知瓮面唤春回。",
            "桃花亦解相勾引，前度刘郎拟独来。"
        ],
        "notes": "",
        "id": "abe3164a433762d6eba7d147c0dc3580"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵师浑甫  其一",
        "preface": "",
        "paragraphs": [
            "五字长城久让登，云梯更羡最高层。",
            "别来大有离群恨，今日西南又得朋。"
        ],
        "notes": "",
        "id": "e30992221806f736ad2a26e24631f69b"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵师浑甫  其二",
        "preface": "",
        "paragraphs": [
            "春愁早觉费驱除，清酒何人赠百壶。",
            "投老残年无处著，只堪脱帽见霜颅。"
        ],
        "notes": "",
        "id": "20f05870c30108d3e7dea4a2d44d2499"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵何子应留诗为别  其一",
        "preface": "",
        "paragraphs": [
            "追攀笔墨幸同时，苏季如今不愿师。",
            "自诧柳州曾指授，年来稍稍许言诗。"
        ],
        "notes": "",
        "id": "ba30479df5104afb3be5b1f5fd6b0348"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵何子应留诗为别  其二",
        "preface": "",
        "paragraphs": [
            "周南底事苦淹留，杯水那容万斛舟。",
            "稳驾长风归去好，凤凰池上醉遨游。"
        ],
        "notes": "",
        "id": "a775f9ea0206f11ce676a542c8322414"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵何子应留诗为别  其三",
        "preface": "",
        "paragraphs": [
            "迩迹韩门尚壮年，老陪杖屦本因缘。",
            "早知决定书青史，湜籍诸人继有传。"
        ],
        "notes": "",
        "id": "439d0d62b67b2e6baadb85dfbe3899cb"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵何子应留诗为别  其四",
        "preface": "",
        "paragraphs": [
            "出头自合持文柄，失脚因循作吏师。",
            "记取舂陵好邦伯，临风对月有清诗。"
        ],
        "notes": "",
        "id": "33b8511dabf9390975ad9748872e042e"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵何子应留诗为别  其五",
        "preface": "",
        "paragraphs": [
            "主领风光春复秋，西山蜡屐北池舟。",
            "羲皇以上同真乐，俯仰之间忆旧游。"
        ],
        "notes": "",
        "id": "337d80aa5593c47e67634ecb161845c0"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵何子应留诗为别  其六",
        "preface": "",
        "paragraphs": [
            "兰若生祠付百年，曾将秀笔纪夤缘。",
            "涪江口口歌遗爱，碑版悬知四裔传。"
        ],
        "notes": "",
        "id": "9c6b2d04ce06a3b60af30995e5e1a208"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵晁子与  其一",
        "preface": "",
        "paragraphs": [
            "清谿西岸作鹑居，敢怨投闲百不如。",
            "喜得君家好兄弟，相逢如对古人书。"
        ],
        "notes": "",
        "id": "cca2daaf7a083325c96471dbd270bd8c"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵晁子与  其二",
        "preface": "",
        "paragraphs": [
            "长贫我欲为巴叟，高咏君能继洛生。",
            "自许一丘成小隐，仰瞻千载立修名。"
        ],
        "notes": "",
        "id": "925f13eae2bf540a263ee36a8dac1ad5"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵晁子与  其三",
        "preface": "",
        "paragraphs": [
            "大晁富丽比南金，令弟清新敌楚琳。",
            "死却庐陵老居士，二苏那得有知音。"
        ],
        "notes": "",
        "id": "0f432b247482b922f733d0dcce4da823"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵晁子与  其四",
        "preface": "",
        "paragraphs": [
            "韩门今日有真传，兴起斯文四百年。",
            "可惜飞龙卧荒枥，闲看翠翮落虚弦。"
        ],
        "notes": "",
        "id": "9a9659ddb1443837086baef41c618cc5"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "次韵晁子与  其五",
        "preface": "",
        "paragraphs": [
            "新诗字字救朝饥，仁义之言反类痴。",
            "谁办千金收骏骨，大胜列屋养蛾眉。"
        ],
        "notes": "",
        "id": "e35d6052ff254b2d02a828bd1b74886d"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "再次韵  其一",
        "preface": "",
        "paragraphs": [
            "岷江剑栈总宁居，闻道边头亦晏如。",
            "猛士云屯方贾勇，胡儿莫送讲和书。"
        ],
        "notes": "",
        "id": "d7e238e03370b517aa9d238b0605620f"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "再次韵  其二",
        "preface": "",
        "paragraphs": [
            "筑坛拜将一军惊，初识淮阴胯下生。",
            "能读父书成底事，可怜世上逐虚名。"
        ],
        "notes": "",
        "id": "581f9a03d14c7028dfc5580f817373ab"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "再次韵  其三",
        "preface": "",
        "paragraphs": [
            "懒掷粗疏地上金，绝知环珮响璆琳。",
            "歌功颂德今时事，侧听诸公出正音。"
        ],
        "notes": "",
        "id": "a842b69be6d18ddd36d545eea853c345"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "再次韵  其四",
        "preface": "",
        "paragraphs": [
            "佛貍已死北人传，虏马饮江谣故年。",
            "只有昭君怨青冢，他时心事付鹍弦。"
        ],
        "notes": "",
        "id": "cb8b07c7b5a2bd89536c65b4a239c3cc"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "再次韵  其五",
        "preface": "",
        "paragraphs": [
            "欲细腰围强忍饥，早知作计太憨痴。",
            "从今百斛收螺黛，学取风流半额眉。"
        ],
        "notes": "",
        "id": "b3769b37fc90775e7e58a35bbb67c3a6"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "游灵泉次性老韵",
        "preface": "",
        "paragraphs": [
            "盏里浊醪无宿酿，缾中脱粟有孤炊。",
            "忍贫不彻来投佛，坐听松风无限时。"
        ],
        "notes": "",
        "id": "72b2c517b6b7c44839776e8b1d9dafba"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "赵和之自鹤鸣泛舟归城次韵",
        "preface": "",
        "paragraphs": [
            "斜日撩归兴，飘然李郭舟。",
            "旄麾明两岸，管吹落沧洲。",
            "要与民行乐，那须酒换愁。",
            "遥知陶靖节，临赋喜清流。"
        ],
        "notes": "",
        "id": "bceaa16013c1140f43f5d2a9e4548ced"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "赵成甫招饭次默夫韵",
        "preface": "",
        "paragraphs": [
            "鸟声呼客急，花影过帘迟。",
            "酒滟东西玉，枰残白黑棋。",
            "稍惊风弄袖，真恐雨催诗。",
            "一笑留归骑，斜阳无限时。"
        ],
        "notes": "",
        "id": "f318736fb0b7c8b645d21f30f3605ee6"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "答戴时行  其一",
        "preface": "",
        "paragraphs": [
            "如今四十已知非，誓学宗门第一机。",
            "养就纯干犹细事，直须空劫问音威。"
        ],
        "notes": "",
        "id": "2d0d2da218ec6b0878cc514a621de55b"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "答戴时行  其二",
        "preface": "",
        "paragraphs": [
            "佛祖由来命脉通，大千世界一光中。",
            "药王菩萨知君是，乞取刀圭救病翁。"
        ],
        "notes": "",
        "id": "4cf47aa38d3daf4f96c7f27012b5c269"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "投秦太师  其一",
        "preface": "",
        "paragraphs": [
            "双龙阙下五云新，喜见天元第一春。",
            "邻使来输朝会玉，儒宫望拜属车尘。",
            "囊空赤白闲边将，雨足公私快野人。",
            "浑是升平好时节，谁将盛事勒苍珉。"
        ],
        "notes": "",
        "id": "b87fd0e93663bd413ac37ec5ce11a997"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "投秦太师  其二",
        "preface": "",
        "paragraphs": [
            "今代堂堂有魏公，十方三际指挥中。",
            "勋名已恨古人隘，歌咏端知寸笔穷。",
            "还第文饶槐蔽日，赌棋安石马嘶风。",
            "此时谁作登门客，看吐经纶气似虹。"
        ],
        "notes": "",
        "id": "9bd900e1fdd5c4764e32aaef53bba173"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "投秦太师  其三",
        "preface": "",
        "paragraphs": [
            "相府潭潭接斗魁，门披戟带绝纤埃。",
            "小山丛桂何由识，东阁长裾许暂陪。",
            "绕木惊乌栖未定，恋轩疲马望重来。",
            "酬恩有胆大如斗，造化炉中肯铸回。"
        ],
        "notes": "",
        "id": "9c2de8a820aa192a36d44bc72b6139a0"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "投秦太师  其四",
        "preface": "",
        "paragraphs": [
            "三径荒芜钓艇闲，中兴冠盖拟跻攀。",
            "有文数过金闺彦，无籍堪联玉笋班。",
            "断遣乡愁归鲁酒，安排客服上吴山。",
            "相门宾帟多珠履，自笑风埃蹭蹬间。"
        ],
        "notes": "",
        "id": "a7aed31e593867f37159f32e02570f8d"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "长孺幼安作西湖之游不以告某与元受明日二公有诗元受率次韵",
        "preface": "",
        "paragraphs": [
            "满城扑面战黄尘，蜡屐故寻湖上春。",
            "千顷烟波初弄日，四年鱼鸟恰知人。",
            "有时览胜缘搜句，无术驱愁但饮醇。",
            "可笑山王今不数，敝裘索寞走天津。"
        ],
        "notes": "",
        "id": "708b7094ea07db3e07f328ecce9aa292"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "初到西湖  其一",
        "preface": "",
        "paragraphs": [
            "西湖声价甲天下，梦想平生初识之。",
            "十里垂鞭几多恨，不及见渠全盛时。"
        ],
        "notes": "",
        "id": "62c041e238a40768348575c26dc47dd5"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "初到西湖  其二",
        "preface": "",
        "paragraphs": [
            "古来三百六十寺，春入颓基草木荒。",
            "解作高人无尽供，只余山色与湖光。"
        ],
        "notes": "",
        "id": "cbfa22b23391070279bd77f3765f3384"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "呈陈崇青求娱亲堂三大字  其一",
        "preface": "",
        "paragraphs": [
            "椒柏浮觥盘列辛，今年春晚去年春。",
            "五侯门下正多事，九老图中只一人。",
            "健笔横飞鸾体态，童颜长炼鹤精神。",
            "会看天上丝纶下，卫武还朝秉国钧。"
        ],
        "notes": "",
        "id": "4184c797a6087fe3e89f5b9f00f7f73e"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "呈陈崇青求娱亲堂三大字  其二",
        "preface": "",
        "paragraphs": [
            "宵人有母鬓如银，夜半丸熊诲子频。",
            "幸窃斗升为侍养，敢言科第止荣身。",
            "小堂欲作娱亲扁，纯孝谁推锡类仁。",
            "乞取先生三大字，要崇风教厉乡邻。"
        ],
        "notes": "",
        "id": "ca82e0529a3030c281e45406d2ba0b0d"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "呈陈崇青求娱亲堂三大字  其三",
        "preface": "",
        "paragraphs": [
            "自挂衣冠神武门，依然恋阙赤心存。",
            "清高寄兴太湖石，盘礴行吟独乐园。",
            "胜日过从无杂客，清宵侍坐有来孙。",
            "风神筋力新逾健，山色长青对寿樽。"
        ],
        "notes": "",
        "id": "e6ba7518e2c5a79b75a25a0566e63d67"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "再和  其一",
        "preface": "",
        "paragraphs": [
            "幼妇传来旧受辛，知君满腹贮阳春。",
            "寿星台宿应同邑，草圣诗仙合一人。",
            "紫橐禁中留赋咏，白莲社里炼丰神。",
            "谁言林下长闲得，左席犹虚待秉钧。"
        ],
        "notes": "",
        "id": "432ccd7fb4c235a92b0fc5290dec315d"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "再和  其二",
        "preface": "",
        "paragraphs": [
            "湘东三管竹金银，名胜均蒙品藻频。",
            "里巷自怜为下士，门墙亦许托微身。",
            "吹嘘短翮扶摇力，沾溉寒根造化仁。",
            "堂扁特书烦大手，少偿孟母教迁邻。"
        ],
        "notes": "",
        "id": "ab401e406f67d8d95f6490e109111c2f"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "再和  其三",
        "preface": "",
        "paragraphs": [
            "早厌奔趋权贵门，中流勇退古风存。",
            "唱酬绿野今裴白，偃仰商山旧绮园。",
            "成熟坐看桃结子，平安几报竹生孙。",
            "雨余晴玉春无价，天遣清香入酒樽。"
        ],
        "notes": "",
        "id": "39c1b7c234fcb58d78054e5c97db40f0"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "三和谢娱亲堂扁  其一",
        "preface": "",
        "paragraphs": [
            "盛年曾效引裾辛，勇退归休四十春。",
            "闲却圣朝医国手，来为诗社作家人。",
            "尖新句子堪呈佛，峭拔毫端似有神。",
            "仆辈岂应陪唱和，却缘鼷鼠发千钧。"
        ],
        "notes": "",
        "id": "f1b08c08143f77b7cf65c17f3b81e3af"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "三和谢娱亲堂扁  其二",
        "preface": "",
        "paragraphs": [
            "烂然铁画间钩银，越薄苏膏挥洒频。",
            "谁与钟王传妙诀，我知颜柳是前身。",
            "大书燕喜娱亲扁，俯念乌慈反哺仁。",
            "因甚衡茅光彻夜，烛围十丈许分邻。"
        ],
        "notes": "",
        "id": "ac99cb14776c70ea056d3f1704d418a7"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "三和谢娱亲堂扁  其三",
        "preface": "",
        "paragraphs": [
            "荣华梦事付朱门，茗碗炉熏所性存。",
            "对月朗吟将进酒，逢春细和乐游园。",
            "坐中投辖时留客，膝上含饴日弄孙。",
            "四美难并公奄有，何曾一夕不开樽。"
        ],
        "notes": "",
        "id": "8043059cc3da633ae10ee9bdecfaa0b9"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "代公庆上郭帅  其一",
        "preface": "",
        "paragraphs": [
            "唐家尚父几重孙，宿将齐推第一门。",
            "新拥锋车还北阙，暂辞戎律控西藩。",
            "柳营平日鏖轻敌，龙衮今年识至尊。",
            "好在枢庭展韬略，试看余力整乾坤。"
        ],
        "notes": "",
        "id": "470a57a6e9e1f110951fbadfd1513dbd"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "代公庆上郭帅  其二",
        "preface": "",
        "paragraphs": [
            "昔年先庙谒汾阳，提笔从公写短墙。",
            "再别巴江油戟下，七逢天竺桂枝香。",
            "宦途自许安仁拙，浮俗谁怜处士狂。",
            "客舍无烟饥欲死，尚惭知己问行藏。"
        ],
        "notes": "",
        "id": "68494dc29971f4ed6fb8ee4efc028a26"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "题范季实秋山纵目图",
        "preface": "",
        "paragraphs": [
            "江天物态两凭陵，借与悬崖倚瘦藤。",
            "又作吴中十年梦，胥山绝顶望西兴。"
        ],
        "notes": "",
        "id": "eb1ce9716c53de3f22737c881e84c730"
    },
    {
        "author": "王灼",
        "dynasty": "宋",
        "type": "诗",
        "rhythmic": "",
        "title": "句",
        "preface": "",
        "paragraphs": [
            "柳暗大堤曲，梅藏解佩人。"
        ],
        "notes": "",
        "id": "fe3c1513cc910473488c078b48f78676"
    },
    {
        "author": "王灼",
        "dynasty": "宋",
        "type": "词",
        "rhythmic": "一落索",
        "title": "",
        "preface": "",
        "paragraphs": [
            "昨夜封枝寒雪。",
            "暗堆残叶。",
            "佳人醉里插钗梁，更不问、眠时节。",
            "绣被重重夜彻。",
            "烛光明灭。",
            "枕旁争听落檐声，更不问、醒时节。"
        ],
        "notes": "",
        "id": "c531fc5d9b2eb9da138055d0366b17cd"
    },
    {
        "author": "王灼",
        "dynasty": "宋",
        "type": "词",
        "rhythmic": "七娘子",
        "title": "",
        "preface": "",
        "paragraphs": [
            "花明雾暗非花雾。",
            "似春屏、短梦无凭据。",
            "夜月将来，晓灯催去。",
            "半衾馀暖空留住。",
            "情柔意密愁千缕。",
            "想一声、鸡唱东城路。",
            "暂作行云，暂为行雨。",
            "阳台望极人何处。"
        ],
        "notes": "",
        "id": "644ccf07213eddbf74065ccbc9289fd0"
    },
    {
        "author": "王灼",
        "dynasty": "宋",
        "type": "词",
        "rhythmic": "丑奴儿・采桑子",
        "title": "",
        "preface": "",
        "paragraphs": [
            "东风已有归来信，先返梅魂。",
            "雪斗纷纷。",
            "更引蟾光过璧门。",
            "绿衣小凤枝头语，我有嘉宾。",
            "急泛清尊。",
            "莫待江南烂漫春。"
        ],
        "notes": "",
        "id": "0ee03b4178117c392b4670514fcaab68"
    },
    {
        "author": "王灼",
        "dynasty": "宋",
        "type": "词",
        "rhythmic": "减字木兰花",
        "title": "",
        "preface": "",
        "paragraphs": [
            "飞霞半缕。",
            "收尽一天风和雨。",
            "可惜黄昏。",
            "残角疏钟要断魂。",
            "双鱼传信。",
            "只道横塘消息近。",
            "心事悠悠。",
            "同向春风各自愁。"
        ],
        "notes": "",
        "id": "e356c17a80e6075d87c1d9101f0ae49d"
    },
    {
        "author": "王灼",
        "dynasty": "宋",
        "type": "词",
        "rhythmic": "南歌子",
        "title": "",
        "preface": "",
        "paragraphs": [
            "命啸无人啸，含娇何处娇。",
            "江南烟水太迢迢。",
            "璧月琼枝空想、夜和朝。",
            "目断肠随断，魂销骨更销。",
            "琐窗风雨不相饶。",
            "犹似西湖一枕、听寒潮。"
        ],
        "notes": "",
        "id": "e4ed18d91195d5a769b70106f285ff21"
    },
    {
        "author": "王灼",
        "dynasty": "宋",
        "type": "词",
        "rhythmic": "好事近",
        "title": "",
        "preface": "",
        "paragraphs": [
            "小砑碧霞笺，不见近来消息。",
            "玉骨瘦无一把，又不成空忆。",
            "炉熏歇尽烛花残，佳梦了难得。",
            "二十五声秋点，最知人端的。"
        ],
        "notes": "",
        "id": "9abc7bf70e1c528c163187abf13b3d44"
    },
    {
        "author": "王灼",
        "dynasty": "宋",
        "type": "词",
        "rhythmic": "恨来迟",
        "title": "",
        "preface": "",
        "paragraphs": [
            "柳暗汀洲，最春深处，小宴初开。",
            "似泛宅浮家，水平风软，咫尺蓬莱。",
            "更劝君、吸尽紫霞杯。",
            "醉看鸾凤徘徊。",
            "正洞里桃花，盈盈一笑，依旧怜才。"
        ],
        "notes": "",
        "id": "557a7274c8b11d22675f553b7667e3d9"
    },
    {
        "author": "王灼",
        "dynasty": "宋",
        "type": "词",
        "rhythmic": "春光好",
        "title": "",
        "preface": "",
        "paragraphs": [
            "和醉梦，上峥嵘。",
            "忆娉婷。",
            "回首锦江烟一色，不分明。",
            "翻为离别牵情。",
            "娇啼外、没句丁宁。",
            "紫陌绿窗多少恨，两难平。"
        ],
        "notes": "",
        "id": "9c3e5ea8967fdee82e6273850b4d7a89"
    },
    {
        "author": "王灼",
        "dynasty": "宋",
        "type": "词",
        "rhythmic": "水调歌头",
        "title": "",
        "preface": "",
        "paragraphs": [
            "长江飞鸟外，明月众星中。",
            "今来古往如此，人事几秋风。",
            "又对团团红树，独跨蹇驴归去，山水澹丰容。",
            "远色动愁思，不见两诗翁。",
            "酒如渑，谈如绮，气如虹。",
            "当时痛饮狂醉，只许赏心同。",
            "响绝光沈休问，俯仰之间陈迹，我亦老飘蓬。",
            "望久碧云晚，一雁度寒空。"
        ],
        "notes": "",
        "id": "d8edcbd7b2a7ec1cd352580bc01e25b9"
    },
    {
        "author": "王灼",
        "dynasty": "宋",
        "type": "词",
        "rhythmic": "浣溪沙",
        "title": "",
        "preface": "",
        "paragraphs": [
            "一样婵娟别样清。",
            "眼明初识董双成。",
            "香风随步过帘旌。",
            "笑捧玉觞频劝客，浣溪沙里转新声。",
            "花间侧听有流莺。"
        ],
        "notes": "",
        "id": "5a0cd6072d3001f51c8d1bae3535a2d5"
    },
    {
        "author": "王灼",
        "dynasty": "宋",
        "type": "词",
        "rhythmic": "清平乐",
        "title": "",
        "preface": "",
        "paragraphs": [
            "坠红飘絮。",
            "收拾春归去。",
            "长恨春归无觅处。",
            "心事顾谁分付。",
            "卢家小苑回塘。",
            "于飞多少鸳鸯。",
            "纵使东墙隔断，莫愁应念王昌。"
        ],
        "notes": "",
        "id": "d12c81246e26efa18a8edb53a3acbcfd"
    },
    {
        "author": "王灼",
        "dynasty": "宋",
        "type": "词",
        "rhythmic": "清平乐",
        "title": "",
        "preface": "",
        "paragraphs": [
            "东风归早。",
            "已绿瀛洲草。",
            "紫殿红楼春正好。",
            "杨柳半和烟袅。",
            "玉舆遍绕花行。",
            "初闻百啭新莺。",
            "历历因风传去，千门万户春声。"
        ],
        "notes": "",
        "id": "cf87f57341f4e587a1ada1860d19d436"
    },
    {
        "author": "王灼",
        "dynasty": "宋",
        "type": "词",
        "rhythmic": "渔家傲",
        "title": "",
        "preface": "",
        "paragraphs": [
            "漠漠郊原荒宿草。",
            "黄花趁得秋风早。",
            "万里岷峨归梦到。",
            "东篱好。",
            "未应花似行人老。",
            "古往今来成一笑。",
            "为君醉里销沈了。",
            "不用登临敧短帽。",
            "愁绝□。",
            "吴霜点鬓教谁扫。"
        ],
        "notes": "",
        "id": "dd46f4c9f59bf4a1e92ca5b3d9e42acd"
    },
    {
        "author": "王灼",
        "dynasty": "宋",
        "type": "词",
        "rhythmic": "点绛唇",
        "title": "",
        "preface": "",
        "paragraphs": [
            "休惜馀春，试来把酒留春住。",
            "问春无语。",
            "帘卷西山雨。",
            "一掬愁心，强欲登高赋。",
            "山无数。",
            "烟波无数。",
            "不放春归去。"
        ],
        "notes": "",
        "id": "f237801c26d6d0e33429cd7f1206655f"
    },
    {
        "author": "王灼",
        "dynasty": "宋",
        "type": "词",
        "rhythmic": "画堂春",
        "title": "",
        "preface": "",
        "paragraphs": [
            "暖风和雨暗楼台。",
            "馀寒巧作愁媒。",
            "半春怀抱向谁开。",
            "忍泪千回。",
            "断梦已随烟篆，醉魂空殢琼杯。",
            "小窗瞥见一枝梅。",
            "疑误君来。"
        ],
        "notes": "",
        "id": "6b00b565f302209f8dbf86d37c18c965"
    },
    {
        "author": "王灼",
        "dynasty": "宋",
        "type": "词",
        "rhythmic": "菩萨蛮",
        "title": "",
        "preface": "",
        "paragraphs": [
            "风柔日薄江村路。",
            "一鞭又逐春光去。",
            "胡蝶作团飞。",
            "竹间桃李枝。",
            "醉魂招不得。",
            "一半随春色。",
            "桃李□无多。",
            "其如风日何。"
        ],
        "notes": "",
        "id": "3f75ae9490396aa9632c9ff7c5e2e803"
    },
    {
        "author": "王灼",
        "dynasty": "宋",
        "type": "词",
        "rhythmic": "虞美人",
        "title": "",
        "preface": "",
        "paragraphs": [
            "姚黄真是花中主。",
            "个个寻芳去。",
            "春光能有几多时。",
            "莫遣无花空折、断肠枝。",
            "蜂媒蝶使争撩乱。",
            "应妒传觞缓。",
            "问花端的为谁开。",
            "拟作移春小槛、载归来。"
        ],
        "notes": "",
        "id": "9a2f40528a7fb37e88648119f9218526"
    },
    {
        "author": "王灼",
        "dynasty": "宋",
        "type": "词",
        "rhythmic": "虞美人",
        "title": "",
        "preface": "",
        "paragraphs": [
            "别来杨柳团轻絮。",
            "摆撼春风去。",
            "小园桃李却依依。",
            "犹自留花不发、待郎归。",
            "枝头便觉层层好。",
            "信是花相恼。",
            "觥船一棹百分空。",
            "拚了如今醉倒、闹香中。"
        ],
        "notes": "",
        "id": "70d632ab73f1c6970405ec3c1698f773"
    },
    {
        "author": "王灼",
        "dynasty": "宋",
        "type": "词",
        "rhythmic": "酒泉子",
        "title": "",
        "preface": "",
        "paragraphs": [
            "锦水花林，前度刘郎行乐处，当时桃李卧莓苔。",
            "又重来。",
            "今年菊蕊为君开。",
            "赖有诗情浑似旧，西风斜日上高台。",
            "醉千回。"
        ],
        "notes": "",
        "id": "e676849a6b871048b13ef3a28681a721"
    },
    {
        "author": "王灼",
        "dynasty": "宋",
        "type": "词",
        "rhythmic": "醉花阴",
        "title": "",
        "preface": "",
        "paragraphs": [
            "平生五色江淹笔。",
            "合占金闺籍。",
            "桃李满城春，恨□屏□，只作三年客。",
            "画船暂系河桥侧。",
            "一醉分南北。",
            "惆怅酒醒时，雨笠风蓑，似旧无人识。"
        ],
        "notes": "",
        "id": "2068ffdaf5e57f6e90d6d176a5c7f47a"
    },
    {
        "author": "王灼",
        "dynasty": "宋",
        "type": "词",
        "rhythmic": "长相思",
        "title": "",
        "preface": "",
        "paragraphs": [
            "来匆匆。",
            "去匆匆。",
            "短梦无凭春又空。",
            "难随郎马踪。",
            "山重重。",
            "水重重。",
            "飞絮流云西复东。",
            "音书何处通。"
        ],
        "notes": "",
        "id": "aacbd4273859b79ab098478094c662f7"
    }
]