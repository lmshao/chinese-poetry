[
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "拟西北有高楼",
        "preface": "",
        "paragraphs": [
            "高楼何岧嶤，一柱西北隅。",
            "横当子午道，峻直参井墟。",
            "曲琼卷飞霞，俨俨僊人居。",
            "上通三重阶，下荫十二衢。",
            "傍楼玉箫女，织翠纷华裾。",
            "僊人顾之笑，授以青琅书。",
            "溯言欲从之，媒拙而理疎。",
            "丹梯目成久，须凭大垂手。"
        ],
        "notes": "",
        "id": "74235f4ae2588b4f9d002d3faec11b30"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "夫远征",
        "preface": "",
        "paragraphs": [
            "采蘩浴春蚕，夫婿今远离。",
            "贫无金钗别，愁有玉筯垂。",
            "朝同火伴去，莫独衾裯随。",
            "百夫十夫长，千里万里期。",
            "去期日已远，征郎不顾返。",
            "生理日就贫，岁年亦云晚。",
            "虽有乳下男，不能充夫丁。",
            "昨日府帖下，籍已书其名。",
            "官军独备北，颇恤东西民。",
            "勿言征钱轻，抽征将到人。"
        ],
        "notes": "",
        "id": "d2c91ff95e922b1591c33eb19862a6ff"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "采葛行",
        "preface": "",
        "paragraphs": [
            "黄葛溪上生，青条谷中垂。",
            "薄言采其丝，缉彼绤与𫄨。",
            "缝作公子裳，远寄闺人思。",
            "𫄨兮凄以风，不值当暑时。",
            "轻鲜未及御，弃置忽若遗。",
            "虽则遭弃捐，肯为风雨移。",
            "朝暮蒙楚中，采采以慰饥。",
            "君看葛妇歌，尝胆味若饴。"
        ],
        "notes": "",
        "id": "57522a1d0a37c4bd1956fac37492fa4d"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "桂",
        "preface": "",
        "paragraphs": [
            "南之山丛丛，桂树生也直。",
            "朱华自成林，不杂众芳植。",
            "上有青鸾栖，因之为羽翼。",
            "移根上林苑，零露滋晓色。",
            "岂不罹凝寒，高标竦孤特。",
            "丹心能自渥，身性不加饰。",
            "所以离骚词，嘉其秉炎德。",
            "相观穹壤间，人统形气识。",
            "阳根为刚明，阴质为暗塞。",
            "灵均莫能招，聊与花辩惑。"
        ],
        "notes": "",
        "id": "bd1ac0875ec9c1951e18c9b122406045"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "都大华文监丞权府事之明年天子诏将直禁近邦之人有以三瑞为献者曰双莲曰岐麦曰九穗禾皆斯世之上瑞而萃于一时人目之以为盛遂采民谣集成歌颂曲三首以纪其美",
        "preface": "",
        "paragraphs": [
            "短短菰蒲洲，阴阴葭菼陂。",
            "有斐嘉芙蓉，双蒂媚涟漪。",
            "如龙舒两娥，如沅湘二妃。",
            "岂伊玉池种，而乃生污泥。",
            "斑然烂云锦，袭人芳菲菲。",
            "两美谅必合，佳人制为衣。",
            "下承朝露滋，上戴夕日辉。",
            "驾言折芳馨，归以遗所思。"
        ],
        "notes": "",
        "id": "a5806d35ba88ebf842673ea3ce7fe1cf"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "咏怀",
        "preface": "",
        "paragraphs": [
            "何草秋不枯，何叶秋不黄。",
            "白露以润之，薿薿含晶光。",
            "幽兰自华滋，时菊仍菲芳。",
            "粲粲园中葵，亦得晞朝阳。",
            "被恩有如此，后时果何伤。",
            "惟有警夜鹤，庭前独旁皇。",
            "岂不欲九臯，翅翎莫能长。",
            "湛湛被露斯，幽吟遂成章。"
        ],
        "notes": "",
        "id": "09ead9c46d8edd52d5d1431e20b6785c"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "送新蓬州程倅  其一",
        "preface": "",
        "paragraphs": [
            "美人其犹龙，渴饮金泉水。",
            "水狭又飞去，一息蓬池耳。",
            "是时天气清，众绿事盥洗。",
            "遐征溘埃风，长袂蹑螭尾。",
            "天阶甫一尺，民社犹千里。",
            "还须手帝泽，为俗洗疮痏。",
            "余力裁新诗，或可代封匦。"
        ],
        "notes": "",
        "id": "6f145548af7cf01a39e7e78412fb8f9b"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "送新蓬州程倅  其二",
        "preface": "",
        "paragraphs": [
            "宛宛黄柳丝，锥锥杂花垂。",
            "柳解织别愁，花能送春归。",
            "思君远行迈，游子心依依。",
            "有弦不解挥，有镜不复治。",
            "岂是真不能，持此欲遗谁。",
            "河梁此时曲，泪为生别滋。",
            "但期如水萍，所寄良不移。"
        ],
        "notes": "",
        "id": "dbf8b208c70e154fdeefb7d8870b4ffe"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "送陈和仲常博倅嘉禾  其一",
        "preface": "",
        "paragraphs": [
            "柳色媚别驾，桐花夹行舟。",
            "慈湖一片心，不上富贵钩。",
            "撇却云雾窗，分渠月波楼。",
            "但有月长清，何妨波漫流。"
        ],
        "notes": "",
        "id": "f566f31e95a592c9b4963713e58aee8b"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "送陈和仲常博倅嘉禾  其二",
        "preface": "",
        "paragraphs": [
            "俗士骑户限，痴官摸床唇。",
            "名节与官爵，岂以全畀人。",
            "子方贵良贵，我亦仁景仁。",
            "终始议论间，但保一色醇。"
        ],
        "notes": "",
        "id": "7b4e426bbc010042581df289464b285a"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "送陈和仲常博倅嘉禾  其三",
        "preface": "",
        "paragraphs": [
            "未及与君别，先歌送君诗。",
            "浙西数年来，风景非昔时。",
            "红蚕不上箔，青麦空生陂。",
            "六经政之本，无用别出奇。"
        ],
        "notes": "",
        "id": "27e90ac1dedfa64caeeb19f9b1a11910"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "送长儿槃赴金陵典斛  其一",
        "preface": "",
        "paragraphs": [
            "皤皤六十翁，碌碌三男子。",
            "阿柴冠尚痴，阿㭲晬欲死。",
            "槃也年未彊，早为贫出仕。",
            "家庭所训诲，仕亦当念此。",
            "敬则能莅官，敏则能决事。",
            "事长如严师，择交必端士。",
            "僮亦人子耳，勿以盛气使。",
            "只效龙伯高，芳名播青史。"
        ],
        "notes": "",
        "id": "ff8293f72f50da230fe295bf686ca235"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "送长儿槃赴金陵典斛  其二",
        "preface": "",
        "paragraphs": [
            "悲莫悲生离，老至悲转切。",
            "阿爹领宾送，诸母持酒别。",
            "大妇前致辞，忽忽颜不悦。",
            "归来眎季女，一夕亦永诀。",
            "人事长如此，有怀向谁说。",
            "泪缘亲爱滋，心以忧患折。",
            "去去勿重陈，秦淮对明月。"
        ],
        "notes": "",
        "id": "a9c69c04c73e925747a8e5e9895d343e"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "送长儿槃赴金陵典斛  其三",
        "preface": "",
        "paragraphs": [
            "仕历四千石，官联六尚书。",
            "耕无田二顷，居无宅一区。",
            "余岂不念子，皇皇事田庐。",
            "多藏损其志，厚殖益尔愚。",
            "贫乃好消息，此言诚不迂。",
            "子官视庾氏，俸廪颇有余。",
            "疎花会结果，小水长通渠。"
        ],
        "notes": "",
        "id": "a70b4bcc21f3e3fb32996f70c4622b9c"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "送长儿槃赴金陵典斛  其四",
        "preface": "",
        "paragraphs": [
            "援以书戒子，子竟不若翁。",
            "陶以诗责儿，儿只如顽童。",
            "房公岂不智，集此书屏风。",
            "堂基未及搆，手泽俱成空。",
            "乃知贵胄门，美业真难终。",
            "子虽有良质，须用磨琢功。",
            "射御亦是学，不妨随元戎。"
        ],
        "notes": "",
        "id": "f146e36d9ef6c71eac03fb12b5335724"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "送长儿槃赴金陵典斛  其五",
        "preface": "",
        "paragraphs": [
            "玄云拖榆塞，白露涂枫林。",
            "靡靡秋未夕，边马已南侵。",
            "子方从军去，川陆迥且深。",
            "虎兕嗥旷野，猩猱啸高岑。",
            "独见金城外，迎人柳阴阴。",
            "主人敬爱客，秉义如断金。",
            "好将少年行，转作节妇吟。"
        ],
        "notes": "",
        "id": "623bf506a8ce6c46bb934c06e8174ad4"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿魏鹤山  其一",
        "preface": "",
        "paragraphs": [
            "人生瀛海内，中气胚𣍯之。",
            "真元会清淑，间代储英奇。",
            "扶摇六月息，濯羽于咸池。",
            "冰壶贮虚明，璧玉含清辉。",
            "阿阁引凤巢，小山结桂枝。",
            "肯遗金门步，乞取青藜归。",
            "要福不椒醑，延年不琼糜。",
            "至仁弥尔性，纯嘏无穷期。"
        ],
        "notes": "",
        "id": "469e310ec023ac68d7bf31c1a33cebb1"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿魏鹤山  其二",
        "preface": "",
        "paragraphs": [
            "濂溪雅爱莲，程子乐观鱼。",
            "生机不停息，天理原平铺。",
            "美人湖上来，挹绣天东隅。",
            "清气荡喧浊，德风振纤枯。",
            "人酣鶑花国，雨满菜豆区。",
            "肯縻尔好爵，而夺渠贞符。",
            "鹰鹯好弹击，乃谓鸾凤疎。",
            "愿言崇明德，永作国璠玙。"
        ],
        "notes": "",
        "id": "7be1af98d7fc3d12efd6cf943e2b5b50"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿邹都大",
        "preface": "",
        "paragraphs": [
            "大仪斡四运，环转当初阳。",
            "天根起自复，气踵生以黄。",
            "卓然五阴中，标示君子祥。",
            "芳芸岂不馥，硕果终自香。",
            "有开南国彦，气禀惟纯刚。",
            "况逢子之半，弧矢射四方。",
            "浩然祖邹人，清介如道乡。",
            "源流义理熟，滋养苗脉长。",
            "自登蜀道来，玉节明于霜。",
            "潢池有佩犊，紫逻无羝羊。",
            "星回参井间，草木烂以光。",
            "种善如种禾，去恶如去稂。",
            "只从一念中，坰野皆斯臧。",
            "玉𥹋不用餐，石髓不用尝。",
            "台背而儿齿，好德自尔康。",
            "笑渠役役者，日景以线量。"
        ],
        "notes": "",
        "id": "d2683bddb7d8151c7950413f335cf60b"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿杨崇庆二首  其一",
        "preface": "",
        "paragraphs": [
            "英英赤文凤，生此岷之阳。",
            "览辉孤竹根，振翼千仞冈。",
            "德音乃𬸚𬸦，下引鹓与凰。",
            "承旗从华盖，吹玉朝紫皇。",
            "顾瞻朱丘深，殆似阿阁长。",
            "肯以令仪矩，而使缯弋伤。",
            "集须集桐花，食不食藻粱。",
            "𥩟看发丹咮，舜殿歌明康。"
        ],
        "notes": "",
        "id": "b2e6e2c52573824a3ebfea7e1f38b12f"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿杨崇庆二首  其二",
        "preface": "",
        "paragraphs": [
            "清露团火旻，素月分白道。",
            "三湖足秋色，天以赐贺老。",
            "红蕖正酣酣，翠籊方稍稍。",
            "闲情观池鱼，生意玩庭草。",
            "旨酒常在壶，瑶琴弗离抱。",
            "灵台傥清明，岂不长寿考。",
            "方朔谩窃桃，安期苦尝枣。",
            "愿言西风时，眠食常健好。"
        ],
        "notes": "",
        "id": "f7c7a525a93ca2ec1524990493ce943b"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿范漕  其一",
        "preface": "",
        "paragraphs": [
            "春山蕨方芽，春院桐始华。",
            "暄风荡红紫，还似绿幄遮。",
            "老僊坐鹿园，净眼阅岁华。",
            "会须乘五羊，结佩凌飞霞。"
        ],
        "notes": "",
        "id": "7f1210f41219b568b1e159d59254049a"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿范漕  其二",
        "preface": "",
        "paragraphs": [
            "豫章富人物，山谷人中豪。",
            "虽从老坡来，颇服舂陵高。",
            "泰和善鼓琴，涪水不拟骚。",
            "安知百世士，于此还一遭。"
        ],
        "notes": "",
        "id": "b875e4b6888344f3ed32caf5abb38d81"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿范漕  其三",
        "preface": "",
        "paragraphs": [
            "入窗月疎疎，满坐春盎盎。",
            "事机尽盘错，收入经济藏。",
            "鱼方在沸鼎，独以袽沃涨。",
            "静言平寇功，当置裴李上。"
        ],
        "notes": "",
        "id": "83361bcb0b4a04a0eb2397578dc95b3e"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿范漕  其四",
        "preface": "",
        "paragraphs": [
            "鹰鹯好弹击，自谓居使之。",
            "凤凰不鸷搏，群狡亦莫欺。",
            "但使德意多，何用风采为。",
            "西台十六州，人自春熙熙。"
        ],
        "notes": "",
        "id": "f05d987c8686505b5b8c10b721cf212c"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿范漕  其五",
        "preface": "",
        "paragraphs": [
            "方朔谩窃桃，安期苦尝枣。",
            "世间长生诀，自致元有道。",
            "硕果终是香，灵根不曾老。",
            "作诗颂僖公，俾尔弥寿考。"
        ],
        "notes": "",
        "id": "0de930453b4a8ea3e0c86dee73f43183"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "拟古三章留别果山同官  其一",
        "preface": "",
        "paragraphs": [
            "边马思北依，晨风思北飞。",
            "役役会有还，之子胡不归。",
            "欲归又北征，适与风马期。",
            "忧端来无方，人则莫之知。",
            "不伤道里远，所惜光景移。",
            "肯以兰桂心，化作秋草萎。",
            "行道各努力，吾亦从此辞。"
        ],
        "notes": "",
        "id": "db5e67987c59188128df5ab2ece7e8d0"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "拟古三章留别果山同官  其二",
        "preface": "",
        "paragraphs": [
            "巴之水泠泠，青山复成围。",
            "含晖排户来，颇若有所思。",
            "谓云为无心，终日长不飞。",
            "谓草非有情，盍为乎忘归。",
            "凡物各有系，余岂縻于斯。",
            "俯川观鱼泳，仰空看鹏垂。",
            "一笑有会心，钓弋何所施。"
        ],
        "notes": "",
        "id": "a12150e422b157928a047dd01d420e3c"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "拟古三章留别果山同官  其三",
        "preface": "",
        "paragraphs": [
            "同门二三友，星弁尝蝉联。",
            "一日两会面，三日一共筵。",
            "花时棋声里，雨夜诗筹前。",
            "斗酒相为娱，余欢则陶然。",
            "永言怀及兹，余愁浩如山。",
            "未别已足惜，别后谁慰颜。",
            "陆扬未可俟，寄声断鸿边。"
        ],
        "notes": "",
        "id": "ac93f68b922c2264411876d7acc63c39"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "用葵轩送定叟平时兄弟间首句送季永弟赴省",
        "preface": "",
        "paragraphs": [
            "平时兄弟间，如友相箴规。",
            "每于和顺中，切切而偲偲。",
            "笔砚三十年，风雨无停披。",
            "草衣而粝食，穴坯而败帷。",
            "子文实胜仆，而我先子飞。",
            "子不以脱获，便废锄与犁。",
            "有文绩如丝，有锋利如锥。",
            "拓开大规橅，不作小干枝。",
            "果然升春官，粗惬心所期。",
            "对床味可永，今又征行西。",
            "此别固不惜，岂无深长思。",
            "庭萱日就芜，门户一线微。",
            "子若不努力，谁与相扶持。",
            "文章但平易，毋以骄出之。",
            "共登青云程，了此一段奇。",
            "却归坐北窗，脱去名利羁。",
            "于皇太极蕴，力与求真知。"
        ],
        "notes": "",
        "id": "1a060baba3401e16687a92e0efc2c192"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "送李雁湖大参赴遂宁  其一",
        "preface": "",
        "paragraphs": [
            "拍拍雁湖水，深深归雁亭。",
            "雁归三四年，相伴湖水清。",
            "燕私岂不乐，国尔终含情。",
            "龙章倏夜下，惊赴鸥鹭汀。",
            "鸿雁双翥翰，眷焉乃东征。",
            "载辞龙鹄椒，复问鶑花程。",
            "輶轩骛华毂，高盖罗翠旌。",
            "康屯岂无学，销暴不以兵。",
            "蔚蓝旧草木，再色新威明。",
            "寄声受廛者，明府如父兄。"
        ],
        "notes": "",
        "id": "5d475f65681d02dec0f610fa995e15a9"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "送李雁湖大参赴遂宁  其二",
        "preface": "",
        "paragraphs": [
            "恢恢大仪中，扶立惟三纲。",
            "国风怨以怒，王道荡无章。",
            "栖栖鲁东家，秉笔修天常。",
            "廉陛不乱纪，冠履不易方。",
            "斯今世运颓，礼义维楫亡。",
            "三边且病痱，群盗方鸱张。",
            "兵如溃隄螘，民甚赪尾鲂。",
            "厉阶倘不夷，零露将侵裳。",
            "李侯世柱史，识此治乱防。",
            "挥袂别广筵，振衣登高冈。",
            "愿言茂远猷，挽河洒天狼。"
        ],
        "notes": "",
        "id": "fa638f7bc97360e5461503fc27a2ec20"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "刘园九日燕同寮效陶谢体",
        "preface": "",
        "paragraphs": [
            "霜林剪生绡，烟树织晴绮。",
            "万宝新告成，百工亦休止。",
            "嘉辰属南山，胜事如栗里。",
            "谬为陶长官，宁惜此中醉。",
            "良朋况知心，健会不论齿。",
            "鸱夷自挈携，猩笔漫游戏。",
            "清欢别有趣，真乐本无味。",
            "菊花之隠逸，亦欲妃君子。",
            "独于萧艾中，保此生色睟。",
            "凉飔忽吹衣，白露皓如洗。",
            "兑随数至剥，剥落从此始。",
            "拟将九九节，便作阳月纪。"
        ],
        "notes": "",
        "id": "3fc6bd5732a8b97686385d5ea16fa8b0"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "九日闲居读陶诗有怀  其一",
        "preface": "",
        "paragraphs": [
            "天盖不住旋，日车不停驰。",
            "西风下木叶，那复有静时。",
            "造物尚尔劳，人生能无为。",
            "我于大化中，纵浪何所羁。",
            "倦则熟午睡，饥则爱晨炊。",
            "既无大患及，亦无好爵縻。",
            "但得长如此，乐焉复何疑。"
        ],
        "notes": "",
        "id": "654fc0d4ee173aa8dae7baad9bcb2097"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "九日闲居读陶诗有怀  其二",
        "preface": "",
        "paragraphs": [
            "虬龙能负熊，行雨云霄间。",
            "牦牛不执鼠，野性长在山。",
            "才者常苦劳，拙者常得闲。",
            "静中阅物理，役役会有还。",
            "所以陶征君，猛歇名利关。",
            "书不求甚解，褐不求常完。",
            "是中有真意，此外无戚颜。",
            "怀哉千载人，卷书一长叹。"
        ],
        "notes": "",
        "id": "988eb7dc1735b6bf9549304315fa5366"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "九日闲居读陶诗有怀  其三",
        "preface": "",
        "paragraphs": [
            "闲意不在远，吾庐自成趣。",
            "竹阴混午醉，菜甲疏晓露。",
            "庭草更不除，树禽日相语。",
            "每繙架上帙，旋读辄忘去。",
            "佳友或会心，往往谈至莫。",
            "以兹率为常，弥觉太多事。",
            "却思对床眠，寻味所乐处。"
        ],
        "notes": "",
        "id": "77918f033f97ffaeabb3f111ecfe0149"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "九日闲居读陶诗有怀  其四",
        "preface": "",
        "paragraphs": [
            "天地大庐舍，谁使渠滔滔。",
            "拟如原卜居，卷屋皆波涛。",
            "又思囚山赋，匪虎吾狴牢。",
            "独惟安乐窝，邵子差雄豪。",
            "驾言欲问津，蔽吾以蓬蒿。",
            "颇思振衣起，浊酒且自陶。",
            "一生任运耳，目送冥鸿高。"
        ],
        "notes": "",
        "id": "c441057fa6b9f0c3a9650a618354e138"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿范洁斋二首  其一",
        "preface": "",
        "paragraphs": [
            "明河耿高树，素月流澄瀛。",
            "袅袅来金风，秋意浩以盈。",
            "美人自西方，钟此一气清。",
            "如潭贮皎洁，如室生虚灵。",
            "姱节丽有晖，高情澹无营。",
            "昔含鸡舌香，曾以凤咮鸣。",
            "不登金张馆，尝抱箕濮情。",
            "倏焉冰山销，揭若黄道明。",
            "众星已牢落，太白犹光荧。",
            "英风自骨鲠，心事元夷平。",
            "会须朝紫皇，提笔福苍生。"
        ],
        "notes": "",
        "id": "20fbd1e817c52f3ea91cfcdd7ab06f62"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿范洁斋二首  其二",
        "preface": "",
        "paragraphs": [
            "玉山一何高，堂与青云齐。",
            "上连宝台峻，下瞰金璧低。",
            "中有二老僊，驾鹤俱不归。",
            "苔封箕山碣，雾湿太史题。",
            "岂期芸省郎，再析侯藩珪。",
            "芳猷绍前印，英气截云霓。",
            "理乱如理绳，牧民如牧羝。",
            "燕开登南楼，就以云作梯。",
            "喜年玩秋稼，抚物观春荑。",
            "不贪老氏宝，不秘庄生倪。",
            "至仁弥尔性，寿齿今复𫠜。"
        ],
        "notes": "",
        "id": "e381bcc81ddb82c642fde5aa82cc0fa0"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "题承天心老万佛阁",
        "preface": "",
        "paragraphs": [
            "我闻谂禅师，断薪接绳床。",
            "杨岐初住时，撒雪满屋堂。",
            "庭松下法子，缾水注道浆。",
            "看来古佛心，不为屋有亡。",
            "心公自别宗，眼碧髭又霜。",
            "更接十千众，建此新道场。",
            "梯空插璇题，会海结宝方。",
            "自营不住心，每唱无底囊。",
            "如明珠走盘，如利刀截肪。",
            "以兹众生故，苦为诸佛忙。",
            "寥寥一贞境，渺渺万法航。",
            "泥空竟成著，堕有终是盲。",
            "青灯落簷花，吾道千丈光。"
        ],
        "notes": "",
        "id": "bd256869e9d5be732a945b740158e787"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和赵尚书无辩诗  其一",
        "preface": "",
        "paragraphs": [
            "夫子动以易，孟轲性其天。",
            "或毁或沮之，于我何加焉。",
            "天地犹有憾，伊人得无言。",
            "笑彼狥人者，区区欲求全。"
        ],
        "notes": "",
        "id": "df466c42a1677f3f11ae96d5dc2cb83c"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和赵尚书无辩诗  其二",
        "preface": "",
        "paragraphs": [
            "热不栖恶木，渴不饮盗泉。",
            "佳兵不祥器，只为名使然。",
            "孔明桑百株，杨子田一廛。",
            "静乐岂无此，行藏却由天。"
        ],
        "notes": "",
        "id": "8b8ff132ba2ab1ebee63cd3215906640"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和赵尚书无辩诗  其三",
        "preface": "",
        "paragraphs": [
            "猘犬吠汉月，黄云塞江天。",
            "江淮我家门，守地何择焉。",
            "妇尝劝减灶，苦口为母言。",
            "早使言得行，家门更安全。"
        ],
        "notes": "",
        "id": "74b73783e3d72976ab2d35a1bde9f09d"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和赵尚书无辩诗  其四",
        "preface": "",
        "paragraphs": [
            "词人工为文，瀑瀑如飞泉。",
            "辩士说利害，燄燄火始然。",
            "浮华不经实，胡取三百廛。",
            "吾生信拙尔，道胜还诸天。"
        ],
        "notes": "",
        "id": "ab8a98f76babdb5750b11a6131ca3fd6"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "程顺子升斋",
        "preface": "",
        "paragraphs": [
            "雨养焦谷芽，清晨勃然兴。",
            "风入春笋节，一夕长数层。",
            "地道元敏树，生意实可征。",
            "一息不滋长，枯荄莽丘陵。",
            "所以务学者，进德长如登。",
            "礼义所封植，忠和所薰蒸。",
            "湛然清明气，于此中夜存。",
            "德盛仁既熟，始如日之升。",
            "今人废下学，乃以高自矜。",
            "譬之凌霄花，霄竟不可凌。",
            "子归且近思，从下观上腾。",
            "谦谦以自牧，洞洞如不胜。",
            "舜颜亦人耳，毋谓人鲜能。"
        ],
        "notes": "",
        "id": "140c7d17c97d7fdb489f28749c5a70d8"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和曹宪金华山韵上李雁湖  其一",
        "preface": "",
        "paragraphs": [
            "楚台快谈风，梁园骋歌雪。",
            "滥觞起九章，流波到七发。",
            "雕空竟何事，如以纸帖月。",
            "巽岩锦褧衣，雁湖木霏屑。"
        ],
        "notes": "",
        "id": "5d1d5de01e4875db41b806dedaaadebe"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和曹宪金华山韵上李雁湖  其二",
        "preface": "",
        "paragraphs": [
            "百卉冬具腓，乔松立霜雪。",
            "老枝自擎重，既晚逾秀发。",
            "劲挺真大臣，回邪走妖月。",
            "金非百炼刚，那不因翠屑。"
        ],
        "notes": "",
        "id": "4e0f301d4b49e03e4e2df5f82c85b367"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和曹宪金华山韵上李雁湖  其三",
        "preface": "",
        "paragraphs": [
            "浮名镜边尘，骄气炉上雪。",
            "胡为认而有，引满犹不发。",
            "有怀东方人，书眼高照月。",
            "纾徐如行云，去就不尔屑。"
        ],
        "notes": "",
        "id": "a0d350cf25c0aa2bd26a34edfb6bd190"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和曹宪金华山韵上李雁湖  其四",
        "preface": "",
        "paragraphs": [
            "奔鲸甫息波，猘子还吠雪。",
            "忧端压不住，耿耿及明发。",
            "师费辄千金，粮储亡三月。",
            "智哉陶士行，先贮头与屑。"
        ],
        "notes": "",
        "id": "fb0d70b60a5e24ad1bf19583a5d86b98"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和曹宪金华山韵上李雁湖  其五",
        "preface": "",
        "paragraphs": [
            "椅梧未成琴，修干埋积雪。",
            "嶰竹断成律，其窍春自发。",
            "所遇时使然，谁与指摽月。",
            "仙翁急抽关，乞我云母屑。"
        ],
        "notes": "",
        "id": "74b9903948f1525eced355bfa0f84b34"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "七夕闻鹊  其一",
        "preface": "",
        "paragraphs": [
            "涷雨略洗车，炎晖复如磝。",
            "桃笙眠未熟，屋角干鹊噪。",
            "借问鹊何来，下上音载好。",
            "此声固非恶，枉为闲者告。",
            "适情便为喜，喜不繇汝报。",
            "用静则为吉，吉不缘汝召。",
            "萧牍尚我踈，行人为谁到。",
            "劝子莫饶舌，移语朱门道。"
        ],
        "notes": "",
        "id": "1f282c137c77f9cf96fc800157805f1c"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "七夕闻鹊  其二",
        "preface": "",
        "paragraphs": [
            "黄姑西不娶，织女东未嫔。",
            "绛河咫尺间，可望不可亲。",
            "欲遣乌作使，乌黠言未驯。",
            "欲诏凤为媒，凤老咮不灵。",
            "独有雕陵鹊，造梁河之漘。",
            "频年事填河，头秃弗爱身。",
            "胡然此今夕，疆疆语依人。",
            "熠燿渡机石，𬸯鹈窥汉津。",
            "鹊昔号神女，至此不复神。",
            "缅思成桥事，谩语抑不伦。",
            "直须明河水，尽洗千秋尘。"
        ],
        "notes": "",
        "id": "a9c4e1bc186175da3babb6ab0351d7d9"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "变欧阳子秋声",
        "preface": "",
        "paragraphs": [
            "银河耿高树，璧月流中庭。",
            "有声西南来，厥闻浩以盈。",
            "或泠泠为风，或殷殷如霆。",
            "元戎啸中军，猛士赴敌营。",
            "但闻人马行，弗省金铁鸣。",
            "天地始气肃，乾坤亦尘清。",
            "岂有一草木，而不知秋声。"
        ],
        "notes": "",
        "id": "f7b63af195a82a1b772dcd81d1340ead"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和虞沧江见寄宴坐闻秋香",
        "preface": "",
        "paragraphs": [
            "春芳如丽人，骄色不肯除。",
            "秋芳如高士，一味甘恬虚。",
            "我闼本洞然，香风来虚徐。",
            "滋兰露承掌，延桂月满裾。",
            "门巷柳濯濯，林塘竹疎疎。",
            "真意俨分列，远心更庄舒。",
            "庭前两好鹤，知几年岁余。",
            "或睨立倚窗，或饮于清渠。",
            "常恐缁尘染，回视根性初。",
            "蹇余沧江人，人岂不鹤如。",
            "起寻月中句，遥睇花外车。",
            "八表方云昏，尚无返庄庐。"
        ],
        "notes": "",
        "id": "18fe5dafb6d1da2e13387098bc629050"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "塞雁",
        "preface": "",
        "paragraphs": [
            "鸳鸯在鱼梁，在在能戢翼。",
            "黄鸟止丘隅，止止得所息。",
            "相彼雁与鸿，胡然生塞北。",
            "城暗候火惊，云低空弦逼。",
            "官军夜击鼓，奴或告之亟。",
            "师老粮莫支，健儿恐烹食。",
            "哀鸣号穷边，莽是狐兔窟。",
            "天地生为心，曷使至此极。",
            "所以周宣诗，矜人要安集。"
        ],
        "notes": "",
        "id": "e4bab78a3a3bf15e704666f8f0cb475b"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "送游景仁夔漕分韵得喜字",
        "preface": "",
        "paragraphs": [
            "桐花繁欲垂，柳色澹如洗。",
            "深谷舣行舟，怱怱春莫矣。",
            "庐山蕨已肥，荆渚鱼正美。",
            "提携赤藤杖，炊煮白粲米。",
            "佳处有会心，岁月不须纪。",
            "系船且夷犹，却待荻花水。",
            "江平风浪澄，再与歌至喜。"
        ],
        "notes": "",
        "id": "940f4cf55fd056a7a2709e7d36c38fc8"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "送鲜于漕  其一",
        "preface": "",
        "paragraphs": [
            "文字微妙诀，到底元平夷。",
            "词人不能工，变怪生崛奇。",
            "汶上大夫者，得法灵均师。",
            "修辞滋其平，不以怒出之。",
            "白云自多态，流水长清漪。",
            "作者云已往，知者其为谁。",
            "九诵的子孙，八鸾行康逵。",
            "天将龢其声，复见风骚遗。"
        ],
        "notes": "",
        "id": "9e9a9e6881949b4534f78e1ca6957edf"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "送鲜于漕  其二",
        "preface": "",
        "paragraphs": [
            "树德必欲滋，去疾必欲除。",
            "世人亡分明，蒿兰同一锄。",
            "凤兮德之美，谁不相称誉。",
            "翻鞲下霜云，义盖非鹘如。",
            "煌煌绣衣彩，炯炯清冰壶。",
            "衣以将直指，冰以励廉隅。",
            "持此逾二年，相视如一初。",
            "去去登乌府，昏鸦遶林呼。"
        ],
        "notes": "",
        "id": "55b75cf927e8185ed242bd8f6c477fa6"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "蹇应叔自宜兴寄近诗和马字韵  其一",
        "preface": "",
        "paragraphs": [
            "仲连本策士，元亮非隠者。",
            "举世莫知我，悬车息其马。",
            "舣船阳羡头，停策计山下。",
            "山水自娱人，无烦丝竹写。"
        ],
        "notes": "",
        "id": "7aa8095704366b7e13873a38f729d0ee"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "蹇应叔自宜兴寄近诗和马字韵  其二",
        "preface": "",
        "paragraphs": [
            "吾老百世休，辍书学耕者。",
            "祈年占土牛，喜雪掘玉马。",
            "海鲞带卤烧，谿莼和豉下。",
            "却忆古蚕丛，晤言莫能写。"
        ],
        "notes": "",
        "id": "d8d42ee4264f88de102f83b41ef78442"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "天马引",
        "preface": "",
        "paragraphs": [
            "陇西之野龙驹骧，追风脇月坤为裳。",
            "𥩟云亭亭广颡直，夹镜炯炯双瞳光。",
            "饭以玉山禾，饮以瑶池浆。",
            "自成骨格异赭白，活出神采遗玄黄。",
            "三千牝，十二闲，俛视但觉皮毛凡。",
            "饮江曾濡六辔湿，致远又逐双旌扬。",
            "牧则在坰野，贡则归天潢。",
            "写图仍上穆天子，跛蹩但笑群觝羊。"
        ],
        "notes": "",
        "id": "69f9484283ac37ff4ee7c8940e60f341"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "拟湖边采莲妇",
        "preface": "",
        "paragraphs": [
            "短裙缬蕖衣制荷，采莲女儿凭船歌。",
            "歌酣弭棹解尘袜，微步演迤凌寒波。",
            "薄言采采湖之沚，买镜无钱贱生理。",
            "遥知浪水不可照，只仗清流作知己。",
            "荪为桡，桂为棹，脉脉环湖翠烟草。",
            "急归掩关中夜思，欲致美人伊有道。"
        ],
        "notes": "",
        "id": "34da42ea9ee01ad2290722c95d1ece2e"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "促促词",
        "preface": "",
        "paragraphs": [
            "促促复促促，急柱危弦无好曲。",
            "乐日常少苦日多，男耕女桑长不足。",
            "麦方在场绡在轴，里正登门田吏趣。",
            "东隣女儿当窗看，西家阿𡝠阑道哭。",
            "闲时输官犹自可，况是兵符急如火。",
            "近闻官家榜村路，运粮多要人夫去。",
            "妾贫犹足备晨炊，不愿身为泰山妇。"
        ],
        "notes": "",
        "id": "6fc990e1f6f7598cf03239c12712bb9e"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "兽之穷",
        "preface": "",
        "paragraphs": [
            "兽之穷，逼我墙，韩卢走兔无窟藏。",
            "江麋假息尚扑朔，穴鼠无技犹张皇。",
            "我𩠁岂不甘，我缨岂不长。",
            "貍步张侯虎为落，𤜵未及献弓先亡。",
            "兽之穷，莫抵当，泽虞不戒专诸忙。",
            "春搜犹禁塞榆白，秋战不耐泾水黄。",
            "昔闻养鹰志在逐，无使饱食栖平冈。"
        ],
        "notes": "",
        "id": "2aca2546781c2cfb7d7be05b3248114f"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "梁父吟",
        "preface": "",
        "paragraphs": [
            "梁父吟，维山高高维水深。",
            "白石烂兮饭牛曲，沧浪清兮鼓枻音。",
            "艾薪岂不贤，反被妻子瘖。",
            "投笔岂不壮，交友不谅心。",
            "用则宗彜在东序，不用土缶埋汾阴。",
            "梁父吟，问梁父，青史功名在何处。",
            "长须旨酒置高堂，莫使青葵委零露。",
            "临风惝恍歌一曲，凤舞鸾翔应箫玉。"
        ],
        "notes": "",
        "id": "cace0149a82c33b97e45c164bb036691"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "汉中行",
        "preface": "",
        "paragraphs": [
            "汉中在昔称梁州，地腴壤沃人烟稠。",
            "稻畦连陂翠相属，花树遶屋香不收。",
            "年年二月春风尾，户户浇花压醪子。",
            "长裙阔袖低盖头，首饰金翘竞奢侈。",
            "自从铁骑落武休，胜事扫迹随江流。",
            "道傍人荒鸟灭没，独有梨花伴寒食。",
            "君不见当年劫火然，携老扶幼奔南山。",
            "又不见拗项桥边事，七八千兵同日死。",
            "死则义魄犹有归，存则偷生漫如此。",
            "三人共，一椀灯，通夜纺绩衣鬅鬙。",
            "八口同，半间屋，煮𥻰椎冰常不足。",
            "家粮一石五券钱，一半入口一半官。",
            "男担军装出边去，女荷畚锸填濠还。",
            "官知民贫当爱惜，兵者卫民贫不恤。",
            "且如今年春，又经征战苦。",
            "风尘未动力已罢，殆以饥羊饲豺虎。",
            "梁山奕奕水汤汤，知他见几玉节郎。",
            "昨日汉川过，香气夹道花成行。",
            "还挝青鼍鼓，复拥白鹊旗，帐犀殿后车悬鸱。",
            "营中闻之暖挟纩，尽道节制吾父师。",
            "东军本皆孝顺儿，好在良牧绥牧之。",
            "太清鱼不蕃，太缓琴不理。",
            "师中有吉当自求，度外无功更谁喜。",
            "秋风淅淅吹芙蓉，山童唤我歌汉中。",
            "中欲歌兮可奈何，为语前途胡秘阁，莫使兵贫复如昨。"
        ],
        "notes": "",
        "id": "0873f537c2ef1c0b06eba0abb8b48acb"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "堰上行上周宪",
        "preface": "",
        "paragraphs": [
            "堰上行，桃花灼灼春水生。",
            "水才一石泥数斗，弥漫滮池浸渠口。",
            "树以淇园竹，菑以汉堤石。",
            "石填竹落知几丁，驾作青霓千百尺。",
            "一夫搴茭前，一夫荷锸去。",
            "旋烧香纸祭水庸，更酌村醪赛田祖。",
            "鹿头北，海眼西，绵洛一带填淤肥。",
            "苎麻沤池禾稻长，虽有旱暵无凶饥。",
            "今年狼头窥井络，罗堰九星几缺角。",
            "匪天十风五日雨，陆海将贫水维浊。",
            "上帝悯下民，亲遣苍水使。",
            "西门骖前白渠后，指画田塍若鳞次。",
            "新堰举，旧堰修，野媪含笑谿童讴。",
            "自言春种皆茁土，桔槹长闲卧畦圃。",
            "明朝百役非所知，且乐丰年踏车舞。",
            "燕泥新湿花雨斑，四牡趣向东郊还。",
            "地平天成九功叙，今秋都筑沙堤路。"
        ],
        "notes": "",
        "id": "a31eaae969296621df8e531169fecc7a"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "赠星翁郭若水",
        "preface": "",
        "paragraphs": [
            "月临南斗退之惧，宫直南箕苏子忧。",
            "片文只字不经世，赤口白舌空招尤。",
            "我生之初函二气，地则五行天五纬。",
            "罗计二宿括半天，太阴一星宅时位。",
            "郭生本是郭璞徒，推步太精言转迂。",
            "按图只说万言锦，经野未辨天官书。",
            "大游正照参井乡，蚩尤不歛旗方张。",
            "瞥将巧历莫推算，为我占取峨眉太白何时康。"
        ],
        "notes": "",
        "id": "ba9a29f968f673ae8ee7113af3924857"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "游大玲珑小玲珑",
        "preface": "",
        "paragraphs": [
            "小玲珑，大玲珑，平林突起群玉峰。",
            "霜铏剪取碧磈䃬，雷斧凿破青嵌崆。",
            "自有此山生此石，鬼削天劖更无迹。",
            "泗滨浮出瑞玉磬，周庙横陈古苍璧。",
            "苍官俨冠剑，翠官披琅玕。",
            "好风吹月来，光动九琳轩。",
            "守庵道人形野倨，白领方袍草为屦。",
            "颇奇二士入洞来，引向高亭最幽处。",
            "他山岂无石，弄假不似真。",
            "平泉马鹿迹何在，南墅甲乙名灰尘。",
            "说真辩假无时了，山童隔竹敲茶臼。"
        ],
        "notes": "",
        "id": "8a3aa2b50a0c12e5ca8b6cc2ea6c84b6"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "洪都病中梦与太白同登峨嵋亭有赋",
        "preface": "",
        "paragraphs": [
            "翠浮天宇两眉修，不著尘寰半点愁。",
            "锦袍仙人去不返，乘月忽作斯亭游。",
            "月悬水底不受捉，牛渚矶翻酒星落。",
            "气涌如山白浪掀，声悲动地终风作。",
            "我思吊古登翠微，点检旧题无白诗。",
            "生平白眼睨力士，焉肯妩媚歌峨嵋。",
            "杨林渡头采石口，一处风寒几兵守。",
            "寄语中流把柁翁，莫使江山落人手。"
        ],
        "notes": "",
        "id": "a0026129b5ba4a841f6349d7d8af4c21"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿范翁",
        "preface": "",
        "paragraphs": [
            "辛夷如雪芳事阑，飞絮卷地春风酣。",
            "连陂和云割青麦，隔坞趁日缲红蚕。",
            "今年夏气清较早，雨后西山翠如扫。",
            "女儿负笈男带锄，夸说皇华使家好。",
            "使家天上一角麟，手握雨露呵星辰。",
            "绿林无风草木静，紫塞有备烟尘靖。",
            "鹿园镇日长徙倚，心事如平一池水。",
            "荪兰不惜手种植，萧艾依前力锄薙。",
            "槐龙影转花又黄，造化乃为诸生忙。",
            "春闱法细靡罅缝，选吏亲校如秤量。",
            "老僊自是文盟主，曾抱长蛟著繁露。",
            "好将鼻祖三昧法，直向金华讲经去。",
            "有香不炷旃林香，有酒不酌瑶池觞。",
            "愿公岁岁常寿考，賸寄诗筒祝难老。"
        ],
        "notes": "",
        "id": "15147fb9d9541c1b2f87a3a322224604"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "西湖访梅",
        "preface": "",
        "paragraphs": [
            "欲休不休岁垂晚，似冷不冷霜复晴。",
            "起撑湖船访梅去，一点两点藏林坰。",
            "主林无神花气薄，树影庚庚香漠漠。",
            "谁能细玩复与临，静处测破梅花心。",
            "桥西水北弄明月，醥酒独对青山斟。",
            "自有此山无此客，富有他花无此格。",
            "西湖处士不可招，鸦点孤村暮云碧。"
        ],
        "notes": "",
        "id": "50a52270dad2dfcd961a76f57f646347"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "祁山歌上制帅闻敌退清水县作",
        "preface": "",
        "paragraphs": [
            "祁山之西当太白，战士弯弓抱明月。",
            "散烧烟火夜宿兵，遥见狼头一星灭。",
            "明朝探骑前来报，为言敌死秦川道。",
            "牌使前呼大队回，鹅车砲坐埋青草。",
            "黄河口，清水头，水声呜咽河不流。",
            "军中遗言更惨酷，灵夏名王亦屠戮。",
            "中间被掠边丁苦，牧放牛羊食禾黍。",
            "牛羊得食人转饥，日想南朝拜降去。",
            "朝廷有道督府雄，三关之险风不通。",
            "健儿长鎗及马腹，壮士劲弩当心胸。",
            "帐犀前把石门隘，遥望红旗围尽解。",
            "舆师等第喝银帛，三将同时赐金带。",
            "凯还吹落桃花风，捷书屡奏甘泉宫。",
            "纶巾萧然羽扇净，一字不说平夷功。",
            "离鸿迤逦集中泽，鸦噪山田忙种麦。",
            "七方新堡高插云，腐鼠何能更相吓。",
            "书生每夕繙青史，争战场中看千古。",
            "狸亡虎灭自有期，天道何尝厌中土。",
            "夹城云赤戈剑明，通衢夜白钟鼓清，更待公归戮力就太平。"
        ],
        "notes": "",
        "id": "beb9700adfcb3881602b9369486ba4f4"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿梁漕",
        "preface": "",
        "paragraphs": [
            "维日在娄春事殷，维桐始华天气新。",
            "乱红遶树绿幄均，樱笋又荐冰盘珍。",
            "知是燕胎协卜、牛宿会辰，绣衣立当霄汉春。",
            "骊驾飞度天河津，帕中玉屑粮未陈。",
            "镜里宝月光逼真，廉如一条冰照人，健如九臯鹤离群。",
            "舌根不道烟火尘，鼻端那受富贵熏。",
            "手探囊方皆木神，袖出荐纸生烟云。",
            "兕觥祇酌春酒醇，衣佩更取秋兰纫。",
            "民居安安鸿鴈宾，吏胆帖帖乌鸢驯。",
            "王母之桃庄生椿，宁如洙泗一字仁。",
            "愿言福星当紫宸，光照邻女长无贫。"
        ],
        "notes": "",
        "id": "2fe742b0a71ba90be1bab12a2a966bd1"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "送李伯勇分教阆州",
        "preface": "",
        "paragraphs": [
            "明王不兴威凤衰，直笔无传老麟死。",
            "春秋大谊炳如日，读者昏昏视为史。",
            "濂溪之后伊川程，文字虽少源流真。",
            "抉开宝藏得胡子，一洗纸上千秋尘。",
            "伯兮有勇弗可遏，高阁诸儒祖河洛。",
            "群玉洞见标月指，众醉醒闻候风铎。",
            "当年进书一布衣，能取天上清名归。",
            "秋澄讲幄玉色动，春拂秘馆芸香霏。",
            "红尘不踏东华路，绿绮还携阆风去。",
            "舟行若上离堆山，莫把鲁公雄文劲笔埋没苍苔间。"
        ],
        "notes": "",
        "id": "bfacd1e0daafca43a5549e7ecd46ad48"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "瑞麦歌",
        "preface": "",
        "paragraphs": [
            "爰采麦矣岷之阳，麦秀蕲兮登我场。",
            "岐岐而生自天产，两两而并维星祥。",
            "我行其野逢酂长，酂长忻然持穗往。",
            "自言此穗实秀时，六稻俱垂惟麦仰。",
            "晋之四穟唐六岐，虽有其物无其时。",
            "我君圣武绥万邦，我侯骏德为藩维。",
            "君臣尧舜禹，十风五日雨。",
            "干戈偃息将兆和，拍手齐唱崆峒歌。"
        ],
        "notes": "",
        "id": "db928cf2b070b4382e512f0ef3154777"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "同程季予游李园和张仁溥",
        "preface": "",
        "paragraphs": [
            "顽云不雨风称雄，扫花晚坐蓬莱宫。",
            "幅巾野服才相逢，华茵解下金线狨。",
            "人道青田双鹤、平舆二龙，笑揖群彦时一中。",
            "百寮之山直丛丛，回廊窈窕庭阴浓。",
            "园禽语变春事空，水花色静天机融。",
            "归来笑傲掀短篷，溪澄月白闻笙鸿。"
        ],
        "notes": "",
        "id": "575fcb69a800c01c4ca1251c667f6d83"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "赋半斋送张清卿分教嘉定",
        "preface": "",
        "paragraphs": [
            "斗城将军半段鎗，汉宫美人半额粧。",
            "碧眼禅僧坐空室，花雨半床云半窗。",
            "道如大路皆可遵，不间不界难为人。",
            "卓哉圣人门，犹惜二三子。",
            "冉求只向中道画，季路仅及升堂止。",
            "穷山必到嵩华颠，穷水必极昆仑源。",
            "若非身心实造诣，未免口耳空啾喧。",
            "子归试取群书读，饱秣吾驹饭吾仆。",
            "却将全体为渠说，荡出峨眉半轮月。"
        ],
        "notes": "",
        "id": "2ca5e608b01ebd0ad9bacd8f94d61b68"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "八月十四夜神泉官满再别同官",
        "preface": "",
        "paragraphs": [
            "有客有客白其马，日倚垂杨问行者。",
            "式微式微胡不归，未归满耳闻别诗。",
            "断弦再续情绪恶，别酒重稔味如蜡。",
            "袖中虽有金错刀，满镜愁云莫能割。",
            "是时月露秋平分，庭前唤月月不譍。",
            "就令唤得山头月，照我离筵越愁绝。",
            "陶靖节，潘安仁，种秫满畦花满城。",
            "潘花陶酒总陈迹，不如昭文氏之琴不鼓无亏成。",
            "芭蕉潄潄连夜雨，桂子纷纷落庭户。",
            "旅雁无俦顾影单，明朝且向龙岩去。"
        ],
        "notes": "",
        "id": "8754247e5cb24836cbdf45271a2610c2"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "送毅夫总领淮西",
        "preface": "",
        "paragraphs": [
            "莫沽金陵酒，莫折金城柳。",
            "但观二十四桥月，夜夜凄凉照淮口。",
            "孤墉不下兵转饥，河水浅狭红贼窥。",
            "就今秋高不饮马，安得会有休兵时。",
            "赤云烧空秋岸阔，雨少潮低运沟涸。",
            "莫从局外鉴全胜，紧向棋心寻活著。",
            "昨夜归来闻好语，大儿踏歌小儿舞。",
            "喜言边敌归故巢，且省沿边转般苦。",
            "边民之苦自古然，其媪荷锄翁戍边。",
            "老翁无力助王国，但愿主圣群公贤。",
            "上卿奉使亦奇事，肯为边氓劳抚字。",
            "酒酣拂剑歌皇华，柂楼红湿汀蓼花。"
        ],
        "notes": "",
        "id": "1d5205e29ad81c54db60018cb1ac6343"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "新江行寿张宪亨泉",
        "preface": "",
        "paragraphs": [
            "君不见尧时伯禹作司空，应龙尾画江道通。",
            "又不见秦时李冰作太守，犀牛厌胜水晶走。",
            "蜀江开凿四万八千载，二后英灵俨如在。",
            "虽然陵谷有变迁，水向东流不曾改。",
            "西岷山，南溷崖，神营化造如划开。",
            "蜀人好怪漫弗省，龙岂能智犀岂能禳菑。",
            "年来江塞崖据险，水束三川激如箭。",
            "阳侯吸哦佛不灵，黑蛎磨牙蚖吐焰。",
            "五月尾，六月头，瓜蔓水退，矾山水流。",
            "中间青沫最湍驶，风雨瞬息能湛舟。",
            "鲛人渊客弗敢睨，而况商妇能无愁。",
            "怀哉古人智如此，胡不铲尽白险直使平如洲。",
            "使家河源来，弭节青衣国。",
            "横槎展拓万里天，力浚江南障江北。",
            "百夫荷锸，千夫荷锄，号召海若同凿疏。",
            "经营不越四弦望，白练剪出澄江图。",
            "轻轺晨兴亦劳苦，绣烂衣明湿烟雨。",
            "不惟佛滩之耻可湔雪，名与离堆传之万万古。",
            "乃知天地间，靡事不可为。",
            "若鸟兽草木，驱虎豹象犀。",
            "藏冰肦冰凌人掌，出火内火烜氏司。",
            "吾身代天事，到手那得辞。",
            "决川道海亦常理，灶门老婢不惯骇且疑。",
            "好将新江水，都为一洗之。",
            "浮云空，宝鉴浄，公之寿兮，如江之永。",
            "不妨桂棹木兰船，陶写流光入觞咏。",
            "花泉有客空抱弦，曾拊三叠逢胎僊，寄诗孤云断鸿边。"
        ],
        "notes": "",
        "id": "39f3c4475790ad897922ecb53806ffba"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和李宪使  其一",
        "preface": "",
        "paragraphs": [
            "关上青牛去，林间白鹤归。",
            "月函书味澹，霜浸道根肥。",
            "草树连生色，鱼梁閟杀机。",
            "晚年偏好易，落处是麻衣。"
        ],
        "notes": "",
        "id": "f47aa4df231d8cc7d6aed3af4041cf8a"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和李宪使  其二",
        "preface": "",
        "paragraphs": [
            "比岁兵戈息，山民幸有秋。",
            "麦畦翻雨种，瓜圃带霜收。",
            "墐户夕熏鼠，荷蓑晨饭牛。",
            "使家廉到骨，清议在锄耰。"
        ],
        "notes": "",
        "id": "fec5f2a0e0d0a8727ffe856e1248fad0"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和李宪使  其三",
        "preface": "",
        "paragraphs": [
            "春日成都寺，桐华一院芳。",
            "窗疎红卷跋，焙煖雪吹香。",
            "论事惟三代，评诗宗晚唐。",
            "开编疑未莹，今欲扣山房。"
        ],
        "notes": "",
        "id": "3ef7868aad61267e4b653fc98d5ea1df"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "送杨子达入国学",
        "preface": "",
        "paragraphs": [
            "鸾凤久束咮，贤关时一鸣。",
            "子今观上国，志岂为浮名。",
            "母线丝丝直，爷诗字字情。",
            "别离非所惜，回看锦衣荣。"
        ],
        "notes": "",
        "id": "f943561d2ea5323305005c655a99113d"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "雪夜",
        "preface": "",
        "paragraphs": [
            "云蒸黄野润，月莹皓庭清。",
            "夜静悄人迹，溪流皆雪声。",
            "帐吹灯彩暗，炉扑火花明。",
            "遥想鸡人误，鸣歌报六更。"
        ],
        "notes": "",
        "id": "a0048ab4b4f056a779c986bb844c631e"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "霅溪舟中读唐人诗",
        "preface": "",
        "paragraphs": [
            "大雅声才息，骚人词竞兴。",
            "语工终离道，味泊祇如僧。",
            "霜夜杜荀鹤，秋风张季鹰。",
            "抚编吟魄动，飞雨洒船灯。"
        ],
        "notes": "",
        "id": "6a580e07d3d9a39c87a135c2cb8180fb"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "冬至",
        "preface": "",
        "paragraphs": [
            "闲居罕人事，慵把历头开。",
            "雷自地中复，风从天末来。",
            "𬘡缊初熟酒，的皪未开梅。",
            "道尽真光景，尧夫好秀才。"
        ],
        "notes": "",
        "id": "480635b0a82c42612678cb2b1630e76a"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "挽罗宗卿",
        "preface": "",
        "paragraphs": [
            "晓月璇源澹，春风璧水香。",
            "一条冰透骨，五色凤鸣岗。",
            "翳彼菟裘老，伤哉宝鉴亡。",
            "囊封尚生意，今与日争光。"
        ],
        "notes": "",
        "id": "0bbb9d71ac3ca235cf0639f5e59c09f5"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "挽郑文昌",
        "preface": "",
        "paragraphs": [
            "何代无豪杰，惟公气独刚。",
            "束身同绞𫄛，遗训辟缁黄。",
            "定力老逾壮，英魂凛不忘。",
            "蜀名省科调，犹说郑文昌。"
        ],
        "notes": "",
        "id": "8e360579a715a8233b0e3f08773555e6"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "别岁",
        "preface": "",
        "paragraphs": [
            "故乡于此时，酿熟岁猪肥。",
            "骨董羹延客，屠酥酒饷儿。",
            "灶涂醉司命，门贴画锺馗。",
            "多少伤怀事，溪云带梦归。"
        ],
        "notes": "",
        "id": "b3664fb118f0d0dfb3eea3ca59d44438"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和制垣金泉山",
        "preface": "",
        "paragraphs": [
            "昔日南充县，卑栖枳棘鸾。",
            "道根随境悟，屐齿过桥寒。",
            "梦觉松花白，重来鹤顶丹。",
            "僊翁梨枣熟，亦欲傅修翰。"
        ],
        "notes": "",
        "id": "31cdf507d32116dcffc79a0baf909327"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "小雪",
        "preface": "",
        "paragraphs": [
            "卧病连三月，起来几半人。",
            "腕柔妨草圣，目眩隔花神。",
            "颓魄岂常望，残芳不再晨。",
            "徘徊盼庭树，犹喜小阳春。"
        ],
        "notes": "",
        "id": "6e47ab099cf59e67d9ffebe7e6111757"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿李雁湖  其一",
        "preface": "",
        "paragraphs": [
            "间气生贤哲，斯文擅正宗。",
            "咮鸣直是凤，时见恍犹龙。",
            "信史传缃简，元勋在鼎钟。",
            "惟存霜后节，景仰彼高松。"
        ],
        "notes": "",
        "id": "d9eb5429e7c1ce3b8d7cdbef39b5557f"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿李雁湖  其二",
        "preface": "",
        "paragraphs": [
            "往在黄枢府，璇题护两扉。",
            "剪除当路棘，纫补坐朝衣。",
            "风急操舟济，江空掷钓归。",
            "年年湖上雁，旭旦望南飞。"
        ],
        "notes": "",
        "id": "ee7234e1f6530bf55e8be1abdef9e582"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿李雁湖  其三",
        "preface": "",
        "paragraphs": [
            "起从通德里，出守巽岩州。",
            "上相先声到，凶徒悍气柔。",
            "鸿居新劳徕，鸟户旧绸缪。",
            "已筑沙堤路，归欤赞大猷。"
        ],
        "notes": "",
        "id": "798dac76275ad592b12891b21eae7ae3"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿李雁湖  其四",
        "preface": "",
        "paragraphs": [
            "金碧苍岩下，神光射斗箕。",
            "豆灰浮琯后，梅蘤破冰时。",
            "正是生申日，谁为寿卯诗。",
            "今年真六一，说与醉翁知。"
        ],
        "notes": "",
        "id": "810a1c37cde049955f4c088201936d3a"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和晏子忠  其一",
        "preface": "",
        "paragraphs": [
            "天地肇开辟，江山谁主盟。",
            "岸深沙走白，石秀水含清。",
            "鱼自春来美，猿虽晓不惊。",
            "汀洲生杜若，薄欲采其英。"
        ],
        "notes": "",
        "id": "437adbc8f34c0cf8a8b4956551d232a3"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和晏子忠  其二",
        "preface": "",
        "paragraphs": [
            "每逢耆旧问，夸说太平年。",
            "橘柚三冬富，荷花万顷联。",
            "断岩书姓氏，胜迹已蹄筌。",
            "群盗方如猬，渠鞭恐著先。"
        ],
        "notes": "",
        "id": "a8fa1b9329afb740b73cd115ed7c4a63"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和晏子忠  其三",
        "preface": "",
        "paragraphs": [
            "我往才秋莫，君来恰岁寒。",
            "离鸿书落莫，归马路平宽。",
            "白社论心易，文坛出手难。",
            "近来诗思涩，风雪立雕鞍。"
        ],
        "notes": "",
        "id": "e7ce69a1032598a8810cad1cf9356dd1"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "出关",
        "preface": "",
        "paragraphs": [
            "晓带鸡星出，春从鸟道餐。",
            "雾漫旗彩坏，霜落剑花寒。",
            "天险今虽在，人谋昔所难。",
            "临关能虎视，一亮亢曹瞒。"
        ],
        "notes": "",
        "id": "7ff6e283a004d7bac62aa80e79274cde"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "冬日",
        "preface": "",
        "paragraphs": [
            "四时平似准，冬日颇伤暄。",
            "暖骤狂花坼，霜轻野草繁。",
            "林鸢饥跕水，山鬼暗窥垣。",
            "便拟悬车计，无人为买园。"
        ],
        "notes": "",
        "id": "3ec5402eee6731e93df3da7a5ad11f3c"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "霜朝",
        "preface": "",
        "paragraphs": [
            "欵乃湖歌断，珑璁晚色归。",
            "鹭翘窥水镜，鸱冻泊垣衣。",
            "密坐悬书帐，清吟刮砚澌。",
            "岁寒谁耐久，独有翠兄知。"
        ],
        "notes": "",
        "id": "c62fa9b1a50c6e83696676020a29dabe"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿胡兴元三首  其一",
        "preface": "",
        "paragraphs": [
            "几代贞元会，还生忠简孙。",
            "清风拔薤本，爱日护葵根。",
            "疋马驰周道，分公翰蜀门。",
            "保安桥上路，手涤瘴云昏。"
        ],
        "notes": "",
        "id": "37061f1ed24084b20546433f8636ccfe"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿胡兴元三首  其二",
        "preface": "",
        "paragraphs": [
            "皂盖开藩日，黄河洗甲时。",
            "柳阴承羽葆，花气扑旌麾。",
            "兵悍须柔止，民碞莫胜之。",
            "麦头如得雪，来岁可休师。"
        ],
        "notes": "",
        "id": "973721f4f327399439250a9ea269c4b3"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿胡兴元三首  其三",
        "preface": "",
        "paragraphs": [
            "耿耿三秋别，悠悠四月余。",
            "菊潭闻上寿，梅驿急驰书。",
            "簇蘤红成阵，骈筵翠曳裾。",
            "封侯平四十，前路尽宽舒。"
        ],
        "notes": "",
        "id": "c4c01e1e18c2af67f604a0b113252757"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿丞相庆七十五首  其一",
        "preface": "",
        "paragraphs": [
            "几代贞元会，重逢上相生。",
            "阅人冰鉴浄，遇事玉衡平。",
            "日月黄扉永，风尘紫逻清。",
            "勋名兼寿考，何必会耆英。"
        ],
        "notes": "",
        "id": "37061f1ed24084b20546433f8636ccfe"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿丞相庆七十五首  其二",
        "preface": "",
        "paragraphs": [
            "昨夜闻宣锁，虚皇注意深。",
            "三师分汉制，一尺泻商霖。",
            "未白忧边发，仍丹报国心。",
            "黄封留寿酒，且把斗杓斟。"
        ],
        "notes": "",
        "id": "5dfe107a708bc8beddc1f1155076ae96"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿丞相庆七十五首  其三",
        "preface": "",
        "paragraphs": [
            "渤海兵戈静，全淮版籍归。",
            "红缫蚕茧大，紫擘蟹螯肥。",
            "柳港添生色，榆关閟杀机。",
            "君王新御殿，莫使谏书稀。"
        ],
        "notes": "",
        "id": "d1cd2eef3e8756c93d6b28f28b540263"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿丞相庆七十五首  其四",
        "preface": "",
        "paragraphs": [
            "诞日逢今日，新年胜故年。",
            "良风宜望岁，甲雨不妨田。",
            "浙米多堪籴，京交渐直钱。",
            "隆兴须再见，人道鲁公贤。"
        ],
        "notes": "",
        "id": "979c2a8dca559780a407d748e1591594"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿丞相庆七十五首  其五",
        "preface": "",
        "paragraphs": [
            "自辟翘材馆，才随数路求。",
            "兰苕和露摘，橘柚带霜收。",
            "味适方调鼎，装轻不驾舟。",
            "有怀吟未尽，独鹤远山头。"
        ],
        "notes": "",
        "id": "19241c24f0f108a590dc90f69d8ac73b"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和张周玉访别",
        "preface": "",
        "paragraphs": [
            "白露下百草，年光惊易徂。",
            "邮亭人折柳，别浦雁衔芦。",
            "社瓮应藏酒，秋盘好斫鲈。",
            "贤渠陶靖节，晚岁觉迷涂。"
        ],
        "notes": "",
        "id": "33d76be8997cdc82e947be847256efc9"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "挽李寺丞",
        "preface": "",
        "paragraphs": [
            "文献中原旧，箕裘户部清。",
            "官终一麾守，事历五廷评。",
            "挂壁琴无谱，传家砚有名。",
            "东风吹画翣，溪上若为情。"
        ],
        "notes": "",
        "id": "45f66791769a3cc865521fc15a33e4e0"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "挽李郎中  其一",
        "preface": "",
        "paragraphs": [
            "少日声名伟，中年学问腴。",
            "气缘经事老，形为爱民癯。",
            "吭引朝阳凤，魂惊古冢狐。",
            "遗忠摅不尽，英爽射匡庐。"
        ],
        "notes": "",
        "id": "09f14bee42691430cc6231dff110e698"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "挽李郎中  其二",
        "preface": "",
        "paragraphs": [
            "河洛辍微响，朱张传古心。",
            "世随人影落，君向路头寻。",
            "蔓草侵山径，柔荑死树林。",
            "良朋更能几，百感集孤斟。"
        ],
        "notes": "",
        "id": "eef650658ceeaf179667f524e50d3e00"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "挽青阳俞夫人",
        "preface": "",
        "paragraphs": [
            "彼美宜家室，之媛友瑟琴。",
            "漆园歌未歇，澧浦珮还沉。",
            "懿范贻彤管，佳铭得藁砧。",
            "卧龙山下路，风雨乱愁心。"
        ],
        "notes": "",
        "id": "b50ef8276999c928f14bd1ff53103303"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "挽贵平大夫",
        "preface": "",
        "paragraphs": [
            "介介汝谿叟，青衫三十年。",
            "澹如彭泽柳，廉过石门泉。",
            "漫仕曾无意，遗文竟有传。",
            "浮山读书处，定跨玉蜍仙。"
        ],
        "notes": "",
        "id": "03ed1358f880a5eaa2f987af455a72bb"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "挽王夫人",
        "preface": "",
        "paragraphs": [
            "婉娩娴诗画，僮僮被典章。",
            "有齐先祭洁，薄澣展衣香。",
            "唁卫心虽切，伤周义不忘。",
            "勉哉君子正，彤管尚遗芳。"
        ],
        "notes": "",
        "id": "eea420e67cb2ef5d980073a821fe337d"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "挽郑夫人",
        "preface": "",
        "paragraphs": [
            "淑行繇真履，慈根自夙知。",
            "性情诗调适，内外礼维持。",
            "春合青苹乱，秋原白木悲。",
            "只今哀窈窕，手线授衣时。"
        ],
        "notes": "",
        "id": "f9073586dbcfa1c1bc889ffe42ac29e5"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "挽雍处士",
        "preface": "",
        "paragraphs": [
            "折柳诗名远，滋兰德本深。",
            "挞禽能起孝，训鲤只平心。",
            "半夜酒星落，千山薤露吟。",
            "芭蕉溪上水，呜咽不堪斟。"
        ],
        "notes": "",
        "id": "86a02545bbee83b03a8fc6cccf49739e"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "挽游监簿  其一",
        "preface": "",
        "paragraphs": [
            "好汉三巴杰，危言九陛忠。",
            "王前留孟子，国尔念周公。",
            "日驭龙堆出，天昏虎踞雄。",
            "收声诸老尽，铭有后谿翁。"
        ],
        "notes": "",
        "id": "1049cae4d082b9f46dbda71fef69a80d"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "挽游监簿  其二",
        "preface": "",
        "paragraphs": [
            "昔上金泉去，翁方玉局闲。",
            "橘中春响雹，壶里晓行山。",
            "迂叟空扶杖，坡仙不赐环。",
            "每思生处所，壮泪为公潸。"
        ],
        "notes": "",
        "id": "e047440bff64e2750d6ec67ab50f97ae"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "塞下",
        "preface": "",
        "paragraphs": [
            "黄云连陇树，红日下溪榆。",
            "毡帐三千里，蜂屯十万夫。",
            "鲁刍肥厩马，汉粟遗城狐。",
            "虎韔空涵月，犀渠半网蛛。",
            "游军声勃崒，巡徼语咙胡。",
            "柳脆藩篱薄，桑干堑垒孤。",
            "突炎将及燕，逋尾又侵乌。",
            "曲引梅花落，谣闻小麦枯。",
            "将军金騕褭，轻侠绣蝥弧。",
            "十二营田利，知谁上此图。"
        ],
        "notes": "",
        "id": "c01c4a0d72cd03e03b02937febc1a957"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿安宣相",
        "preface": "",
        "paragraphs": [
            "磊落堪舆气，峥嵘社稷身。",
            "地倾曾镇静，天造要经纶。",
            "仓首怀公辅，中原仗老臣。",
            "纶扬申命宠，渥照午桥新。",
            "司马还辞洛，汾阳再入秦。",
            "乾坤重拆洗，宇县细缝纫。",
            "汰击鲸波浊，风清虎穴尘。",
            "绿林戡大盗，紫逻息罢民。",
            "鲂尾喁喁活，龙骧帖帖驯。",
            "按行光弼垒，斜岸武侯巾。",
            "究宅歌鸿雁，参谋集凤麟。",
            "星营罗粲粲，雷毂隠辚辚。",
            "飞挽通关表，耕屯集渭滨。",
            "军容俄再色，威令复重信。",
            "烽火闲荆楚，尘沙卷剑岷。",
            "马腾云陇月，士饱雪山春。",
            "来石非无杰，平江亦有人。",
            "誓功俱不再，方德信谁邻。",
            "弓矢宜专晋，钩膺遂锡申。",
            "鹘衔凌井钺，龙节压参神。",
            "卫幙论功盛，韦门送喜频。",
            "河阳分镇日，许国授弓辰。",
            "勋业当如此，恩荣实迈伦。",
            "一忠摩皜日，二节贯苍旻。",
            "绩伟官难报，天高德最亲。",
            "丹书名澣澣，黄色喜津津。",
            "咸颂僖公柏，谁言庄氏椿。",
            "永为民立命，长秉国之钧。",
            "信作三朋寿，都由一字仁。",
            "东归知不远，香信已浮银。"
        ],
        "notes": "",
        "id": "f2cf74edb9e5d881f3dc8e17f8bb1c22"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "壬辰恭和御制闻喜宴诗",
        "preface": "",
        "paragraphs": [
            "清问谆谆许尽言，以书为辙道为轩。",
            "鉴观万古知成法，条析群疑见大原。",
            "樱苑近颁天上句，燕杯新带雨边恩。",
            "燃藜夜取云章读，照乘骊珠炳若存。"
        ],
        "notes": "",
        "id": "4dd4d00e54958c03a8b77b814bb96e91"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "乙未恭和御制闻喜宴诗",
        "preface": "",
        "paragraphs": [
            "圣学希天善牖民，风霆鼓舞气如神。",
            "转回姚姒文章古，作起殷周礼乐新。",
            "有限科名非究竟，无穷经术要纷纶。",
            "事君自昔无他道，不有其身是致身。"
        ],
        "notes": "",
        "id": "03e9f9496858271404ed6bd11d54a50f"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "谿亭春日  其一",
        "preface": "",
        "paragraphs": [
            "不必寻芳出远郊，八分春尽属亭臯。",
            "漫波绿皱一溪水，暖日红蒸千树桃。",
            "乌遶屋簷呈卦兆，鹤窥庭户听离骚。",
            "静中识得生生意，堂下蘼芜更不耨。"
        ],
        "notes": "",
        "id": "1e168af1edbe5ed943237d6c79747267"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "谿亭春日  其二",
        "preface": "",
        "paragraphs": [
            "春事无边著语难，得逢佳处辄停骖。",
            "河豚渐美夸梅十，芳草如屏说柳三。",
            "小韵作诗防跌宕，浅杯斟酒怕沉酣。",
            "买山那得青钱在，只欲花间结小庵。"
        ],
        "notes": "",
        "id": "860c3688b5b9e27ffcd6d26fd4197154"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "又和洪司令春日",
        "preface": "",
        "paragraphs": [
            "房湖曾别苦吟身，两度东风似一尘。",
            "柳外游丝难系日，麦边驯雉亦惊春。",
            "玄都君子皆通贵，栗里先生祇一贫。",
            "珍重龙阳贤太守，时将诗句恼陈人。"
        ],
        "notes": "",
        "id": "6c4d5f8518307a49e185994864fd121d"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "送成都添倅李微之分韵得巫字",
        "preface": "",
        "paragraphs": [
            "本住陵阳处士庐，不妨名字落青都。",
            "题舆带阁添新号，抱史还山只故吾。",
            "秀水稳宜眠夏簟，惠泉香可煮秋菰。",
            "劝君莫动骚人曲，椰叶蓪花降女巫。"
        ],
        "notes": "",
        "id": "7b36e76fb1df4c41698b89d0176840af"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "湖亭酌王史君纪事并呈看花诸君子",
        "preface": "",
        "paragraphs": [
            "红雨斑斑点嫩苔，朱轮轧轧碾轻埃。",
            "园公不作橘中隠，康节肯从花外来。",
            "鶑啭树林添道韵，鸥分江色献诗材。",
            "篮舆便载春归去，谁管酴醿芍药开。"
        ],
        "notes": "",
        "id": "e49eadefb53110b0c1d519b4cf36bcab"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "王巽堂三十年不到湖亭丙戌春再来非旧矣用前韵以俟后游",
        "preface": "",
        "paragraphs": [
            "庭院深深锁绿苔，扫花无帚半尘埃。",
            "红霞满树刘郎去，青子垂枝杜牧来。",
            "乍可放闲宽酒地，不能随俗贮香材。",
            "醉翁自有山间乐，更取林霏手斫开。"
        ],
        "notes": "",
        "id": "01ebf531798ebf31f5bb68c59de3b08d"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "老将",
        "preface": "",
        "paragraphs": [
            "一从十五长边城，少见兵戈日太平。",
            "代马依风都护道，飞鸢熏雾伏波营。",
            "红雕腊软君王赐，青兕裘轻子女情。",
            "昨夜点行新部曲，铁衣偏奏苦寒声。"
        ],
        "notes": "",
        "id": "acfc55c84da5b5a76bd3156263d74ec4"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "永嘉鹿鸣宴",
        "preface": "",
        "paragraphs": [
            "人间富贵易浮沈，只有斯文无古今。",
            "义理工夫元坦易，圣贤言语不艰深。",
            "莫随近世诸儒辙，要识开山一祖心。",
            "待得了他科举债，梅花月下听瑶琴。"
        ],
        "notes": "",
        "id": "5497b595b87b2b725ec5f2b56bc30c97"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和张亨泉宴鹿鸣",
        "preface": "",
        "paragraphs": [
            "平生湖海独元龙，门作丹梯倚太空。",
            "还我蛾眉千顷月，借渠羊角一帆风。",
            "文随脚迹机难活，学到源头理自通。",
            "何代不生田表圣，诸君切在敏前功。"
        ],
        "notes": "",
        "id": "3758ae17c53fd69b24d8b39c79ec8dc3"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "宣城鹿鸣宴",
        "preface": "",
        "paragraphs": [
            "儒臣簪笔典州麾，重为江山缉旧仪。",
            "宴序古来元有礼，鹿鸣废后更无诗。",
            "科名到手还须耐，文字当场莫好奇。",
            "更尽工歌笙一曲，明年春洒上林枝。"
        ],
        "notes": "",
        "id": "3d8e235a89505016800ef0a1e613c887"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "至日示诸甥姪",
        "preface": "",
        "paragraphs": [
            "莫风浩荡忽吹葭，一室阳春病已差。",
            "把酒认为天一水，见梅题作玉真花。",
            "燕常会族宁随俭，祭则从先不尚华。",
            "过此肥冬疆事静，亦呼槃也早还家。"
        ],
        "notes": "",
        "id": "13052b8ae424af6bb72279d8fffa6747"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "题望湖亭",
        "preface": "",
        "paragraphs": [
            "祥云宫殿半荒芜，独有亭基下瞰湖。",
            "水气淼茫吞八极，地形磐礴跨三吴。",
            "一轮红日射铜阙，数点青山浮玉壶。",
            "欲问湖边诸澳长，长洲盗贼已平无。"
        ],
        "notes": "",
        "id": "399845d9ad50ec7a593306b4503999e9"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和季永弟赋袁尊固海棠",
        "preface": "",
        "paragraphs": [
            "觱篥声中气序过，谿头燕子又归窠。",
            "清涵夜色花无睡，翠洗晨粧脸半酡。",
            "红萼尚怀乡国旧，锦心空抱客愁多。",
            "饮酣乐极翻成感，泪湿臙脂雪满坡。"
        ],
        "notes": "",
        "id": "f586547e6c2fa5be447043fea5922ac2"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "张仁溥寄游沧浪诗用韵一首非为沧浪作也",
        "preface": "",
        "paragraphs": [
            "卉木萋萋二月寒，杏垂红雨涕浪浪。",
            "无司花女太幽绝，有索酒郎多醉狂。",
            "弄影莫陪张子野，断肠空忆贺横塘。",
            "春来亦欲寻诗社，却怕诗工与道妨。"
        ],
        "notes": "",
        "id": "2ad3f48adacc1a2c705e119a2fc62dfa"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "读黄子实诗卷",
        "preface": "",
        "paragraphs": [
            "唐人漫自说金华，山谷云孙自当家。",
            "玄色酿成真一酒，别机织出象生花。",
            "缅怀友义留巫峡，难割闺情下汉嘉。",
            "看彻一编酬未得，夜深窗月净笼纱。"
        ],
        "notes": "",
        "id": "2de5482918378f8752bd83ea3fbfa41b"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿李雁湖  其一",
        "preface": "",
        "paragraphs": [
            "当年指李记生辰，柱史疑为法报身。",
            "鱼鸟泳飞南阁晓，风花经纬石林春。",
            "手繙万轴谈无底，胸著千年汲愈新。",
            "试看乔松霜雪后，凛然一节照时人。"
        ],
        "notes": "",
        "id": "2cf615a5e8077d9b6b5795ffc6619403"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿李雁湖  其二",
        "preface": "",
        "paragraphs": [
            "自卷朝衣濯雁湖，勋名籍籍在黄枢。",
            "时闻走卒称司马，犹有群儿问大苏。",
            "赴陇尺书驰鹤板，起家万石绾麟符。",
            "宵衣炯炯思黄发，正藉元勋出手扶。"
        ],
        "notes": "",
        "id": "b08852ae57da74295022f1c39eda1af2"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿李雁湖  其三",
        "preface": "",
        "paragraphs": [
            "汹汹风涛卒未清，便提小队按行营。",
            "一言刑省朝歌盗，单骑恩怀渤海兵。",
            "丰德自应通绿籍，长年何必饭黄精。",
            "劝公剩压兰英酒，为作涪川小太平。"
        ],
        "notes": "",
        "id": "cbb8e44d820538175854154539984622"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿李雁湖  其四",
        "preface": "",
        "paragraphs": [
            "身驾青牛老子车，行云来去自纾徐。",
            "精神健好充黄野，骨法清真贯玉庐。",
            "六十二年康节咏，五千余卷玉川书。",
            "石林莫作盘居计，黄纸看看又诏除。"
        ],
        "notes": "",
        "id": "7f288d399b01b87a557a93faa08ba3ba"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿范漕  其一",
        "preface": "",
        "paragraphs": [
            "粲粲桐花昨夜风，吹香还到鹿园中。",
            "前生出处黄山谷，后代风流范蜀公。",
            "洒落一襟涵霁月，精神满面贯晴虹。",
            "直须整顿坤维了，归侍祥云一朶红。"
        ],
        "notes": "",
        "id": "2a3fac40831bdcbec4e90d62c404763b"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿范漕  其二",
        "preface": "",
        "paragraphs": [
            "自从绣绂解麒麟，一片忠诚只为民。",
            "涪水竹枝秋送客，汉嘉火树夜迎神。",
            "玄蜂赤螘三垂静，白黍黄鸡万井春。",
            "尽使蜀人翻覆看，皇华礼乐只如新。"
        ],
        "notes": "",
        "id": "899e1e7b0ffaf959b64e89299256ea51"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿范漕  其三",
        "preface": "",
        "paragraphs": [
            "伏波老子缚长虬，典护兰闱更两秋。",
            "学问只从苗脉看，辞章不向语言求。",
            "俱称脚迹门生好，无复颜行执事羞。",
            "夹袋中间富人物，更须为国贡琳球。"
        ],
        "notes": "",
        "id": "42c772409a6fdfaf66e5ab8689793dee"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿范漕  其四",
        "preface": "",
        "paragraphs": [
            "福星一点夜堂深，藻泮花泉共照临。",
            "歌咏春风曾点瑟，体当生意宓君琴。",
            "乔松已作参天色，寸草犹持报主心。",
            "但翼斯文扶寿脉，年年一穗𦶟犀沉。"
        ],
        "notes": "",
        "id": "e5028263497808fe446de4568c7134ac"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "客中和程丞相雪",
        "preface": "",
        "paragraphs": [
            "萧萧客岁澹如家，耿耿青灯冻不花。",
            "窗外晓添梅意韵，田间春透麦精华。",
            "书来颇复怀归雁，杯散何繇觅画蛇。",
            "明日雪晴乡社去，辛盘随俗点春茶。"
        ],
        "notes": "",
        "id": "6546d7c0e53079cb01692a52fb3fbf6e"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和杜枢密雪  其一",
        "preface": "",
        "paragraphs": [
            "紫宸朝动鸡人唱，一片天光接绛河。",
            "花样绣鞯冲晓去，霙铺毬路带春多。",
            "边无疋马比宁地，土有遗蝗奈冻何。",
            "檠重玉龙犹未老，莫将图画写披蓑。"
        ],
        "notes": "",
        "id": "1caece54e9801522de3378bd8b30e251"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和杜枢密雪  其二",
        "preface": "",
        "paragraphs": [
            "一自金銮陡下坡，更无津可问明河。",
            "云蒸黄野风寒薄，雪皎皓庭幽思多。",
            "高艳未能攀屈宋，寒灰聊复拨阴何。",
            "聚星堂上如相问，竟日长镵对短蓑。"
        ],
        "notes": "",
        "id": "f35c97ab7c8795a6a95fda4c8b02e9cc"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和赵西里赋雪",
        "preface": "",
        "paragraphs": [
            "谬守无奇只靠天，一编周易一炉烟。",
            "抽毫难出相如右，觅句敢居灵运前。",
            "酒酌山羊方饯腊，籥鸣土鼓又祈年。",
            "何时独放扁舟往，淡月西村古柳边。"
        ],
        "notes": "",
        "id": "63a0e917ffc33bb6b04a085a14d8a62b"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和张仁溥赋雪",
        "preface": "",
        "paragraphs": [
            "北风声熄南山微，谁息风雅呼于时。",
            "歌黄三章未纯古，叙白一段空爱奇。",
            "台高皆羡雨花落，簷短独愁冰柱垂。",
            "墨客如林笔如冢，莫于诗上更题诗。"
        ],
        "notes": "",
        "id": "d713436d7bcae0d659e6ce6bf1ec535b"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "清晓踏雪送季武博",
        "preface": "",
        "paragraphs": [
            "送客陵阳第一峰，临分莫遏顺帆风。",
            "人行水驿梅花外，诗在昭亭雪界中。",
            "破屋但留黄蘗老，高风难觅紫芝翁。",
            "笋舆访别惊回首，无数寒鸦点碧空。"
        ],
        "notes": "",
        "id": "aab1529bdac08aa3048663647c1c9493"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "嘉熙丁酉七月上澣游大涤题住山龚冲妙艮泓轩",
        "preface": "",
        "paragraphs": [
            "旧与清泉白石盟，身闲方作洞霄行。",
            "青山延客元无锁，碧涧流花似有情。",
            "古洞欲随仙隠去，高冈终待凤来鸣。",
            "道人唤我松间饮，坐拂寒云月未生。"
        ],
        "notes": "",
        "id": "77dad13f86bfd149c2128631794a6e9d"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿张亨泉提刑三首  其一",
        "preface": "",
        "paragraphs": [
            "莲花峰下发源深，胸次渟涵几古今。",
            "事苟及民须著手，文非为道不关心。",
            "扶持世界归儒效，转斡天机自笔箴。",
            "主静工夫人不识，火阳五月正根阴。"
        ],
        "notes": "",
        "id": "a0517139f921794d65aef2a76000324f"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿张亨泉提刑三首  其二",
        "preface": "",
        "paragraphs": [
            "二年烟雨汉臯亭，玉节西来照雪明。",
            "慷慨报君浑是胆，驰驱将母莫非诚。",
            "稻禾水足青畴润，烽火宵闲紫逻清。",
            "鸾凤莫将鹰隼看，及时须为国家鸣。"
        ],
        "notes": "",
        "id": "33e9860f79b5e5f98d7d95bcfd9eaed0"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿张亨泉提刑三首  其三",
        "preface": "",
        "paragraphs": [
            "末学纷纷竞为人，公能康济自家身。",
            "形躯元备人间世，肝肺尽收天下春。",
            "观我自应知爱重，识心须会起经纶。",
            "寿觥难著皇华语，抱取峨眉月半轮。"
        ],
        "notes": "",
        "id": "c6420a56ba73c0c94b8a79a9da78b31a"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿崔侍郎三首  其一",
        "preface": "",
        "paragraphs": [
            "天开碧落洗云扉，暂辍僊郎下紫微。",
            "独有素琴随从橐，更无侍史护朝衣。",
            "霜清潦浄荣名薄，枣熟花香道力肥。",
            "列炬照空还岁晚，明年仍傍火城归。"
        ],
        "notes": "",
        "id": "4efc3589c268b5eb3ff513ba8f4b8540"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿崔侍郎三首  其二",
        "preface": "",
        "paragraphs": [
            "胸次知蟠几监书，事随天理只平铺。",
            "来从京兆德星社，揽取西峨明月湖。",
            "民岂无衣须补绽，极元有柱要撑扶。",
            "欲知天授西平意，绣帽临戎为万夫。"
        ],
        "notes": "",
        "id": "00e237cd98a27b8768dc11f69f7b628e"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿崔侍郎三首  其三",
        "preface": "",
        "paragraphs": [
            "小队元戎未弭旌，群飞鹤雁已充庭。",
            "只缘匹马修途健，唤起三刀昨梦醒。",
            "犀麈自挥坤宇静，鲸风不涨海波停。",
            "牛头衮衮春无际，捻出三诗寿蜀星。"
        ],
        "notes": "",
        "id": "0ff5e373f9127e1d3e9dca525fe684de"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿周提刑二首  其一",
        "preface": "",
        "paragraphs": [
            "分得濂溪一派清，皇皇仁义不贪名。",
            "金华学道行持到，禹穴题舆去就轻。",
            "一节以趋何简易，十年不调转光明。",
            "匡时富有经纶在，若木华边缓辔行。"
        ],
        "notes": "",
        "id": "c8d56446255f86df7a8629ef787fad58"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿周提刑二首  其二",
        "preface": "",
        "paragraphs": [
            "自乞银符守汉嘉，就持汉节问梅花。",
            "庭扉讼少闲徽棘，堰水流多沤纻麻。",
            "论击回邪羝触角，化销彊暴鼠无牙。",
            "更看植杖扶犁叟，清议依前说使家。"
        ],
        "notes": "",
        "id": "11cdc35b3cd46fa05acbae6996154400"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿史石泉二首  其一",
        "preface": "",
        "paragraphs": [
            "胸次玻瓈湛不摇，高风炯炯揭冰条。",
            "昆墟已泻南轩派，蜀贡犹传北斗杓。",
            "问学有源天一水，文章无尽海门潮。",
            "三滩五渡多人物，难得公家月指标。"
        ],
        "notes": "",
        "id": "bba381af9cc53badb70725aa66d689b2"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿史石泉二首  其二",
        "preface": "",
        "paragraphs": [
            "露洗秋容一片清，远山高与雪争明。",
            "贤侯元是岳神降，上相先从佛腊生。",
            "画戟不妨当燕寝，白囊无复到鸡城。",
            "新来连日西郊雨，还作山间小太平。"
        ],
        "notes": "",
        "id": "775b4be60b79abe2435d0de9a31b533a"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿某翁",
        "preface": "",
        "paragraphs": [
            "当日麻衣抑未猜，贵公元自有僊材。",
            "文辞敏妙真星魄，学问沈潜是圣胎。",
            "黄石授兵非有意，红旗破贼却归来。",
            "阿同且共玻瓈饮，源上桃花想未开。"
        ],
        "notes": "",
        "id": "c750025b140a200832ef6114f0eaba69"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿范洁斋  其一",
        "preface": "",
        "paragraphs": [
            "合下金相气质浑，更参诸老徧宗门。",
            "箕山再得颜回婿，荣国还生孔子孙。",
            "学问不趋岐路径，文章祇好古罍尊。",
            "至今尚得诗书力，一气清明中夜存。"
        ],
        "notes": "",
        "id": "45b505df551a20b77ab668b1ea36c10b"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿范洁斋  其二",
        "preface": "",
        "paragraphs": [
            "青袍朝士走红尘，公独纫兰结佩绅。",
            "不事王侯嫌炙手，岂除御史更呈身。",
            "寒花秋后看名节，乔木霜中见本真。",
            "吾道天宽连地大，羊沟那得系麒麟。"
        ],
        "notes": "",
        "id": "1da5c5904a7fbf52d932821add4862e9"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿范洁斋  其三",
        "preface": "",
        "paragraphs": [
            "泸水风涛七载还，今年赢得在家山。",
            "临流领客清溪上，滴露抄书翠竹间。",
            "晚计作堂应未晚，闲居成赋恐难闲。",
            "云昏八表边烽息，须得伊人护玉关。"
        ],
        "notes": "",
        "id": "0b2221a2ddca0876d65aa5b2d6264ff0"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿范洁斋  其四",
        "preface": "",
        "paragraphs": [
            "忆昨薰风会面时，犹龙老子亶冲夷。",
            "忠文晚节三年过，上相生辰十日迟。",
            "内景两篇时点检，中庸一卷晓行持。",
            "朝来泮水鸮音好，目注西山拟寿时。"
        ],
        "notes": "",
        "id": "87d3d5130b5a85b97f00f0aa4b20ff15"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "送洪司令  其一",
        "preface": "",
        "paragraphs": [
            "经年分月伴西清，又佐戎轺勇北征。",
            "下马必能书檄草，从军元是擅诗名。",
            "熙丰作俑能无过，元祐操舟却要平。",
            "局面既新棋势别，消详专在幕中评。"
        ],
        "notes": "",
        "id": "305e07dab3bcbea94c23094399a0225a"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "送洪司令  其二",
        "preface": "",
        "paragraphs": [
            "夏日曾随别驾归，朔风还作送公诗。",
            "行军司马自文采，祭酒诸生亡崛奇。",
            "国事急忙中着手，边筹闲暇处开眉。",
            "嘉陵想已波涛落，风雨无忘泊岸时。"
        ],
        "notes": "",
        "id": "14b66c4bace402d51babfa4955b59b2b"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "送梁漕东归  其一",
        "preface": "",
        "paragraphs": [
            "四年一节蜀山间，父子重来世所艰。",
            "镜月澄心寒吏胆，条冰濯魄映儒冠。",
            "孤清自古知谁似，遗爱于今愈耐看。",
            "归去光明赢一着，笑渠袖手直旁观。"
        ],
        "notes": "",
        "id": "23b1db23198f67af411de8009acecb49"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "送梁漕东归  其二",
        "preface": "",
        "paragraphs": [
            "皎皎从来世不容，平平未足与言功。",
            "介言西事何妨谪，洵著权书竟是忠。",
            "祇为边民忧自北，卷将吾道载而东。",
            "分明自有天知己，趣檄行看骑火红。"
        ],
        "notes": "",
        "id": "1dd6af01c870727fa0f5190394b21bdf"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和张周玉峨眉山行",
        "preface": "",
        "paragraphs": [
            "搘筇更上最高峰，浮出修眉翠扫空。",
            "雪汁半消岩路口，苔衣倒挂树林中。",
            "异禽语已非人世，香草名应系国风。",
            "晚色渐侵衣袂冷，恍疑身在蘂珠宫。"
        ],
        "notes": "",
        "id": "e1b029ba0f60aaa838dbc58ec9e0fb73"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "出郊怀汪尚中代简",
        "preface": "",
        "paragraphs": [
            "一春烟雨尽愁端，晴日郊行尚怕寒。",
            "芳草被堤风信过，杂英满甸雪泥干。",
            "刘郎去后花无恙，杜牧来迟春渐阑。",
            "明日为君开社瓮，莫教人倚玉栏看。"
        ],
        "notes": "",
        "id": "9e62d6bbdff65b6e721b5ae731988098"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和虞沧江饯腊观梅  其一",
        "preface": "",
        "paragraphs": [
            "买断江天不用赊，弦琴觞咏乐无涯。",
            "年深屡见巢添鹤，春到还知未放花。",
            "时有诗情窥洛社，断无书尺到京华。",
            "面前杨柳风来处，豪岸依然属富家。"
        ],
        "notes": "",
        "id": "71a8ee69f23df8ba9df549f1bda59802"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和虞沧江饯腊观梅  其二",
        "preface": "",
        "paragraphs": [
            "饯岁江梅老树边，每逢佳处辄犁然。",
            "吟风弄月成劳绩，种药移花当贸迁。",
            "心事细评无此日，春风长健有明年。",
            "更期人日连头去，酬此青苹木末天。"
        ],
        "notes": "",
        "id": "14a4d3976bfbd1aff39f232d9c3ae74c"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和韵谢惠提干约观梅不赴",
        "preface": "",
        "paragraphs": [
            "才看花回晚日明，停杯不饮槊空横。",
            "羡君洒落方成趣，笑我虺𬯎不及盟。",
            "但向舍南窗北看，浑如林下水边清。",
            "自来太素先群物，枉被山矾唤作兄。"
        ],
        "notes": "",
        "id": "066caa06a2e98df289938a5c764057d3"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "宣城劝农",
        "preface": "",
        "paragraphs": [
            "一分东作五分春，相汝耕夫更在勤。",
            "七月诗成种田法，庶人章作劝农文。",
            "祈蚕必使蚕如瓮，卜稼须观稼似云。",
            "老守别无新治行，只将丰岁答吾君。"
        ],
        "notes": "",
        "id": "0da88e5298400a38398a0339573b4b26"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "永嘉劝农归舟中",
        "preface": "",
        "paragraphs": [
            "使君每爱读豳诗，稼事艰难亦粗知。",
            "水冻未闻秧布野，年饥且喜麦生岐。",
            "坐间白叟真堪贵，眼底朱衣总是痴。",
            "趁刺画船呼客语，春风已满劝农旗。"
        ],
        "notes": "",
        "id": "7d59d1e6ac1a18ae695657eb909a14eb"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "赠乡僧祖元",
        "preface": "",
        "paragraphs": [
            "挑包不住雁边峰，万里来参琰浙翁。",
            "刀割万缘随指断，镜磨诸漏著身空。",
            "不从贝叶钻陈迹，只向蒲团下钝工。",
            "结习依然销未尽，有时诗语学琴聪。"
        ],
        "notes": "",
        "id": "5cbf35d989401357ac95cba055ee7b60"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿邹都大  其一",
        "preface": "",
        "paragraphs": [
            "石虹缭绕气如云，中有胎僊字卯神。",
            "大宅宽平春满面，一条莹彻玉为人。",
            "细看火后交梨熟，不及霜中硕果新。",
            "六十二年无一事，尧夫端的是前身。"
        ],
        "notes": "",
        "id": "985ed16d2d6a4fef1836150bdd72fcba"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿邹都大  其二",
        "preface": "",
        "paragraphs": [
            "易言来复甚昭昭，须识阴阳动静交。",
            "干德众贤当首画，建炎诸老得中爻。",
            "水波已动龙难蛰，时运方清凤合巢。",
            "会得生生无尽意，不须詹尹揲琼茅。"
        ],
        "notes": "",
        "id": "e55b62fd8c90fe2a3fcd27fd0f730b33"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿邹都大  其三",
        "preface": "",
        "paragraphs": [
            "梅花又是隔年看，节节光明雪照山。",
            "赤螘玄蜂边徼外，黄鸡白黍野田间。",
            "鹄头久已书丹版，燕额仍须护玉关。",
            "独有檀沈烟一穟，明年还遶属车斑。"
        ],
        "notes": "",
        "id": "00caa0dffb2ec7190033ee13fadcb9b1"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿邹都大  其四",
        "preface": "",
        "paragraphs": [
            "嶰竹吹香子气分，苍苍有意瑞斯文。",
            "已从嵩岳生申伯，复向西山寿卯君。",
            "鲐背自宜当职任，虎头曾已策功勋。",
            "壶中日月春长在，且试犀沈一瓣薰。"
        ],
        "notes": "",
        "id": "8bb2b1ebabd44e76ef30ccef31a6c83f"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "端平改元阳月同弟某自南山过龙井山僧饶舌话辩才近事且以某兄弟为坡颍当有所识因赋",
        "preface": "",
        "paragraphs": [
            "一百年前老辩才，复褰绦带下山来。",
            "松杉溜雨惊龙起，篁竹生风唤鹤回。",
            "戒行浄通林水观，语言香落宝花台。",
            "更看坡颍留诗处，月堕山空眼豁开。"
        ],
        "notes": "",
        "id": "b35c895b3a5e832c0173b21f220069cf"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "宣城宴六县宰",
        "preface": "",
        "paragraphs": [
            "本是词林翰墨臣，诏书特遣牧宣城。",
            "使君只办平平政，令尹无要赫赫名。",
            "狱苟得情须近恕，财如足用莫求赢。",
            "荻花风起江防急，秋阅应令弩手精。"
        ],
        "notes": "",
        "id": "fc02529a113a7633f5c4c722319ad394"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寄题蒋湾效尧夫体",
        "preface": "",
        "paragraphs": [
            "刚把西湖卖与邻，卜园新得蒋湾春。",
            "半荒亭树景偏老，欲压溪桥花更真。",
            "漫赋莫教诗过好，浅斟时要酒轻醇。",
            "若能会得闲中趣，便是羲皇向上人。"
        ],
        "notes": "",
        "id": "ac959c72a23e07755853894e24e6a7e2"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "送范仁叟解褐西归并简定叟",
        "preface": "",
        "paragraphs": [
            "子馆于予恰九春，临分更欲问云津。",
            "良心易放当持敬，精义无穷要汲新。",
            "刍狗科名应是梦，貂蝉宦业竟成尘。",
            "世间公议难磨灭，第一还须作好人。"
        ],
        "notes": "",
        "id": "4f13bc55dbd716624238e237df9fad57"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿安宣相  其一",
        "preface": "",
        "paragraphs": [
            "皛然老子本冲夷，起为苍生护北陲。",
            "边吏皆能问司马，市人曾不识安期。",
            "拊摩鲐背应耆艾，舒卷龙韬自崛奇。",
            "九老图中张白后，合添同甲一篇诗。"
        ],
        "notes": "",
        "id": "4189a0c0c7dd49520320a0a9de220e93"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿安宣相  其二",
        "preface": "",
        "paragraphs": [
            "梅花又是隔年看，节节光明雪照山。",
            "百万虎貔双剑外，三千騋牝寸田间。",
            "鹤头捧诏从天陛，鸡舌含香趁晓班。",
            "富有春秋洪愿力，宅家那得放公闲。"
        ],
        "notes": "",
        "id": "00caa0dffb2ec7190033ee13fadcb9b1"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿安宣相  其三",
        "preface": "",
        "paragraphs": [
            "上谓无官可报卿，延登左棘倍恩荣。",
            "勋存社稷身俱泰，志在生灵物转轻。",
            "平蜀以前谁磊落，渡江而后独光明。",
            "蚤令不作湘潭梦，料得中原已扫清。"
        ],
        "notes": "",
        "id": "63d55bd9acb3d6d042e9883662e9499a"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寿安宣相  其四",
        "preface": "",
        "paragraphs": [
            "文俗诸儒恋局中，何曾度外看英雄。",
            "连鸡纵不能资夏，捕鹿何妨暂掎戎。",
            "静抚时机渔者得，遥观敌运兽之穷。",
            "书生准拟浯溪石，明写中兴第一功。"
        ],
        "notes": "",
        "id": "643e4a4089a4a3419629c597405ade9e"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "用韵谢帅机惠春盘",
        "preface": "",
        "paragraphs": [
            "梅柳阴中漫寄家，闲如翠鸨立晴沙。",
            "瘿藤罇内抄松子，行玉槃中拣蕨芽。",
            "犹有乡风餐白啖，更无春梦草黄麻。",
            "郊行莫待芳菲月，花未开时好看花。"
        ],
        "notes": "",
        "id": "0b39ceacacc6a6e76491fad365737876"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "再用韵呈帅机就寄仁溥",
        "preface": "",
        "paragraphs": [
            "少学东坡颇爱奇，夜抄灯疏𦶟松脂。",
            "老随年度几弦瑟，愁怕月窥双鬓丝。",
            "蚕市已非吾故国，菜园犹得子新诗。",
            "闲人不管东风閙，麦饭枯鱼著顿炊。"
        ],
        "notes": "",
        "id": "fdcc18c34650eb99756e7f97e7b81f87"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "病中有怀",
        "preface": "",
        "paragraphs": [
            "二年多病少佳怀，酒落杯中见影猜。",
            "青女降霜溪屋冷，白姑记日命宫灾。",
            "柳州解祟祟频作，孙子逐痁痁转来。",
            "就使新春年运吉，钝庚难拨马头开。"
        ],
        "notes": "",
        "id": "f8e63557d63db38213b0b29e637089c5"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "洪都病中口占",
        "preface": "",
        "paragraphs": [
            "去年舆疾上洪州，百感婴怀又怕秋。",
            "病体不因衰后觉，宦情谁向死前休。",
            "乞身已晚荒三径，葬子无期负一丘。",
            "造物傥从心所欲，乐天知命更何求。"
        ],
        "notes": "",
        "id": "5c135db18bbaa2dbef399534734c2d18"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "送洪司令赴阙",
        "preface": "",
        "paragraphs": [
            "曾记嘉陵共舣舟，江风又是荻花秋。",
            "三年长别不一见，十事欲言还九休。",
            "𫖯聘交驰淮水浊，行程不定陇云愁。",
            "凤鸣已向朝阳去，飞雨残霞湿柁楼。"
        ],
        "notes": "",
        "id": "6e310a1fa24741dfda9005c287edc9da"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "寒食",
        "preface": "",
        "paragraphs": [
            "芳树啼鶑絮乱飞，疾风吹雨送愁归。",
            "梨花落莫还乡梦，麦粥凄凉展墓仪。",
            "倦客忍听谿上曲，游人犹习水边嬉。",
            "西瞻太白家何在，拟托征鸿寄我衣。"
        ],
        "notes": "",
        "id": "0e8d54efd55a32b7d7b4d18fc8d6fc99"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "黄漕祠堂",
        "preface": "",
        "paragraphs": [
            "古谊寥寥千载间，却从宾主得窥斑。",
            "道同元不分穷达，礼重何妨尚往还。",
            "拄杖过桥声易识，壁纱笼墨句难攀。",
            "篝灯试取丰碑读，名压三犀石更顽。"
        ],
        "notes": "",
        "id": "d04222c3bae822f483f34611cb20e179"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "径山留赠无准",
        "preface": "",
        "paragraphs": [
            "十载京华少得闲，兹游浑似梦中山。",
            "僧行古道元无径，云掩重扉更不关。",
            "夜语浓时花簇簇，禅机漏处月湾湾。",
            "东坡妙喜无人识，往往神游在世间。"
        ],
        "notes": "",
        "id": "438b0e20d23cd0f14d7c0535def234a5"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "试院和李湛谿韵",
        "preface": "",
        "paragraphs": [
            "呵叱星辰赋远游，更提水镜著中流。",
            "读书有眼月千里，爱士无方春九州。",
            "论及养生浑是道，时因主试却关愁。",
            "武夷不作逢溪老，亦欲临风助击鸥。"
        ],
        "notes": "",
        "id": "5db695234a0676317cdb4081ebe76ab1"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "沔州和李长孺",
        "preface": "",
        "paragraphs": [
            "朔风吹雨湿征衣，卿月西升伴紫微。",
            "出塞未经榆眼白，宿师先喜麦头肥。",
            "宝刀尚可屠龙去，锦字何缘寄鴈归。",
            "犹学骚人工索句，品题香草咏菲菲。"
        ],
        "notes": "",
        "id": "3cf70154214cf4583bdb7a86f304a40d"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和洪舜俞太一宫韵",
        "preface": "",
        "paragraphs": [
            "祠事归来夜向晨，仰瞻天宇肃无尘。",
            "缾搊金井辘轳晓，钟撼茅山幡影春。",
            "傍水且栽梅半树，扫簷莫使雪横陈。",
            "柏台近日清无酒，赢得吟诗分外新。"
        ],
        "notes": "",
        "id": "16d588e7945b84b7e96a1340f9948dd6"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "谢尊固送茶",
        "preface": "",
        "paragraphs": [
            "闲居早是宾俦寡，有弟山行访鸟窠。",
            "黄卷渐成迂叟僻，朱颜不似美人酡。",
            "诗因怕事吟偏少，酒为看花饮辄多。",
            "珍重山园芳茗饷，犹胜乡国赵家坡。"
        ],
        "notes": "",
        "id": "0ac08ca66679b1cdd4a538c405e821d9"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "春寒病痞痛用古砭法以砖熨之忽一夕帐烟塞满火自下炎上焚衣被之半有感赋之",
        "preface": "",
        "paragraphs": [
            "怕寒不暇解衣眠，偪塞蒸成帐顶烟。",
            "学士砖头因火灼，尚书履下透衾然。",
            "洞存玉性真刚汉，焚却禅身笑浪僊。",
            "收歛道心中夜坐，室虚窗白月如弦。"
        ],
        "notes": "",
        "id": "6aabe70647457f534497b60ffce60644"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "挽李寺丞",
        "preface": "",
        "paragraphs": [
            "世人谈利析锱铢，汲义如君此道孤。",
            "无地起楼怜寇老，有园和契遗尧夫。",
            "西山别后常怀子，东国归来已弃予。",
            "自昔祖风高挂剑，愧无佳语润黄垆。"
        ],
        "notes": "",
        "id": "c705998fe36cd5a5dd30a4c7c817e3a6"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和洪司令九日观阅  其一",
        "preface": "",
        "paragraphs": [
            "猎猎西风九月寒，元戎缓带抚斋坛。",
            "士腰弓箭翻云去，人拥旌旄夹道看。",
            "振旅阵酣金柝静，从军诗落玉蜍干。",
            "南山不谓无嘉节，深惜诸贤玩燕安。"
        ],
        "notes": "",
        "id": "9304d20eb632f2f9d392d421167f4889"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和洪司令九日观阅  其二",
        "preface": "",
        "paragraphs": [
            "剑花弓月几秋寒，宿将凋零更不坛。",
            "师众弗于先事戒，搜田祇作具文看。",
            "戍还黎雅魂方定，箭洗褒斜血未干。",
            "为报道傍泥饮者，尹来遗汝百年安。"
        ],
        "notes": "",
        "id": "3555f8f8e6666e243c55e6b126330be9"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "用晦翁十梅诗韵酬张伯修孙子直  其一",
        "preface": "",
        "paragraphs": [
            "幽人履贞吉，采藻南涧滨。",
            "所采一物微，所思万物春。"
        ],
        "notes": "",
        "id": "0d1f59fea0397a7c7bef7799204335b3"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "用晦翁十梅诗韵酬张伯修孙子直  其二",
        "preface": "",
        "paragraphs": [
            "柳丝不禁梳，桃毳不耐雪。",
            "梅残剪春绡，永日霏不绝。"
        ],
        "notes": "",
        "id": "c891b2b6b81e72f4c8c4518fae334270"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "用晦翁十梅诗韵酬张伯修孙子直  其三",
        "preface": "",
        "paragraphs": [
            "椒榝充佩帏，孤芳处幽绝。",
            "当年老虬枝，岂为风雨折。"
        ],
        "notes": "",
        "id": "e39172e04718f7420f5a5598e97b848b"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "用晦翁十梅诗韵酬张伯修孙子直  其四",
        "preface": "",
        "paragraphs": [
            "最后黄香根，纤裳粲黄里。",
            "能以色事人，空博一时喜。"
        ],
        "notes": "",
        "id": "d6ba982d1961ee305a0a5ede15e37ed5"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "用晦翁十梅诗韵酬张伯修孙子直  其五",
        "preface": "",
        "paragraphs": [
            "看花须看神，折花莫折残。",
            "但使花骨清，岂畏花地寒。"
        ],
        "notes": "",
        "id": "5ae438d7b13744f9a827b81b25e0b55c"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "用晦翁十梅诗韵酬张伯修孙子直  其六",
        "preface": "",
        "paragraphs": [
            "老瓦莫厌粗，奚童莫嫌小。",
            "及时不为乐，顷刻芳事了。"
        ],
        "notes": "",
        "id": "590eab3ee026145e4011df48c5188795"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "用晦翁十梅诗韵酬张伯修孙子直  其七",
        "preface": "",
        "paragraphs": [
            "圣涯浩无边，人乃揭其浅。",
            "安知舍瑟中，道味益深远。"
        ],
        "notes": "",
        "id": "cd18b96e4c3086baf388b72f1f87526a"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "用晦翁十梅诗韵酬张伯修孙子直  其八",
        "preface": "",
        "paragraphs": [
            "浮名镜边尘，骄气炉上雪。",
            "年来如木鸡，我肱已三折。"
        ],
        "notes": "",
        "id": "a0d350cf25c0aa2bd26a34edfb6bd190"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "用晦翁十梅诗韵酬张伯修孙子直  其九",
        "preface": "",
        "paragraphs": [
            "书消燕日长，棋遣花院寂。",
            "何羡山中人，餐霞拾橡实。"
        ],
        "notes": "",
        "id": "c2c009a375f4f372433aae6035e70b26"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "用晦翁十梅诗韵酬张伯修孙子直  其一○",
        "preface": "",
        "paragraphs": [
            "为花能工诗，不如赋拙赋。",
            "珍重舂陵翁，能寻所乐处。"
        ],
        "notes": "",
        "id": "c5bb8bc515e3f142105afe78c3b5e15d"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "果山春郊即事七首  其一",
        "preface": "",
        "paragraphs": [
            "晴岚扑扑染人衣，龢意溶溶接岸陲。",
            "春事平铺都放着，不应祇认小桃枝。"
        ],
        "notes": "",
        "id": "7cf9886a137963d22298a74878c3439d"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "果山春郊即事七首  其二",
        "preface": "",
        "paragraphs": [
            "梅事怱怱半雨残，李粧羞涩尚春寒。",
            "人情只道花时好，花未开时正耐看。"
        ],
        "notes": "",
        "id": "3c38c4d73ac9373535161f2f77afa9ca"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "果山春郊即事七首  其三",
        "preface": "",
        "paragraphs": [
            "野寺藏春不一奇，静机还有动机随。",
            "幽寻往往行终日，未信东风属酒旗。"
        ],
        "notes": "",
        "id": "df0f05363607f1a8cd0d3454cb6b15e2"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "果山春郊即事七首  其四",
        "preface": "",
        "paragraphs": [
            "花含别墅无边思，水放长渠自在流。",
            "别是一般闲富贵，田家那肯让公侯。"
        ],
        "notes": "",
        "id": "6d3b1f49e2b1556dc345ab87e791f0f8"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "果山春郊即事七首  其五",
        "preface": "",
        "paragraphs": [
            "簷花夜落晓还晴，应为农祥一展颦。",
            "慙愧青裙南亩妇，犁头能得几多春。"
        ],
        "notes": "",
        "id": "b796f95b6d7dcdb4c6dccab95a71a9a3"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "果山春郊即事七首  其六",
        "preface": "",
        "paragraphs": [
            "官事无穷类海潮，寸肠忍使自煎炮。",
            "橐驼种树安心法，且并闲功子细抄。"
        ],
        "notes": "",
        "id": "ba818b26bae0b361090ccdd2b87fb07c"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "果山春郊即事七首  其七",
        "preface": "",
        "paragraphs": [
            "酒灯棋雨忆昏黄，那得佳朋话此肠。",
            "豪气已随烟柳折，未能除得作诗狂。"
        ],
        "notes": "",
        "id": "9c1e9f8ac803e3a0e562040c48467558"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "郫县春日吟  其一",
        "preface": "",
        "paragraphs": [
            "去年春日百花斑，今岁逢春万竹间。",
            "花靓竹香宜细看，春风不会一朝闲。"
        ],
        "notes": "",
        "id": "f0c1ac65920de7c16986937ae60ac820"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "郫县春日吟  其二",
        "preface": "",
        "paragraphs": [
            "无穷官事日装怀，甫及芳时略放开。",
            "骚仆编排诗社去，酪奴勾管醉乡来。"
        ],
        "notes": "",
        "id": "a31f320d06108c4d7b2b767756917721"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "郫县春日吟  其三",
        "preface": "",
        "paragraphs": [
            "后霜庭草芳犹茁，承露林花翠欲欹。",
            "体认乾元何处是，初春天气早晨时。"
        ],
        "notes": "",
        "id": "b66a18577872d6063a95f59ebe1cd0a8"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "郫县春日吟  其四",
        "preface": "",
        "paragraphs": [
            "雨脚垂垂未肯休，舍东流满舍西流。",
            "八分春种胚胎了，新水才来便彻头。"
        ],
        "notes": "",
        "id": "a8267c66cf520af48c37a70b726d9169"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "郫县春日吟  其五",
        "preface": "",
        "paragraphs": [
            "不寒不暖杏花天，争看蚕丛古寺边。",
            "旧日尚留耕雨具，新年难得买花钱。"
        ],
        "notes": "",
        "id": "8411fc033fc4c8cc9e63caf63fae431c"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "郫县春日吟  其六",
        "preface": "",
        "paragraphs": [
            "树桑五亩育鸡豚，器用匏尊老瓦盆。",
            "旧礼诸儒都坏尽，西家却有典型存。"
        ],
        "notes": "",
        "id": "ae997349c52cda1e69a6910bc222649f"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "郫县春日吟  其七",
        "preface": "",
        "paragraphs": [
            "暧暧人村翠树连，鶑拖野色度晴川。",
            "新诗无限来供眼，才涉思量又不圆。"
        ],
        "notes": "",
        "id": "54519b00babfe9350b8cd703bd1e143b"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "郫县春日吟  其八",
        "preface": "",
        "paragraphs": [
            "醉骑花影少年间，谑弄风光古将坛。",
            "渐觉年来无补益，祇将春贮在脾肝。"
        ],
        "notes": "",
        "id": "f88d219b88ac65962c1f04ba58af4038"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "郫县春日吟  其九",
        "preface": "",
        "paragraphs": [
            "素丝五緎咏羔羊，且是公余燕日长。",
            "黄妳味甘逢孔圣，黑甜睡美谒羲皇。"
        ],
        "notes": "",
        "id": "57f8c3e45befdd1d64ad10eb3f512e68"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "郫县春日吟  其一○",
        "preface": "",
        "paragraphs": [
            "旧谷才登幼妇场，新蚕复出小姑忙。",
            "书生却弄闲针线，枉学明河织女襄。"
        ],
        "notes": "",
        "id": "163dd12559e1a72b5ee60a80a2a6d74e"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和洪司令梅花  其一",
        "preface": "",
        "paragraphs": [
            "结绮临春贮丽华，吹香偶到野人家。",
            "霜明月白纱窗浄，但见梅诗不见花。"
        ],
        "notes": "",
        "id": "e4d363852cb2447527bea4e4b7ef563b"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和洪司令梅花  其二",
        "preface": "",
        "paragraphs": [
            "杼云新卷雪泥干，剪剪轻风薄薄寒。",
            "莫遣水龙吹别调，放教春在玉栏干。"
        ],
        "notes": "",
        "id": "fe9c5f189d604cc6880ae9798f1d69d4"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和虞沧江赋梅  其一",
        "preface": "",
        "paragraphs": [
            "素肌香骨水为寒，曲树斜枝木作酸。",
            "百匝遶花看未足，庭空参斗夜阑干。"
        ],
        "notes": "",
        "id": "010c9014ccaf20d2c64c6bb43cf79e89"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和虞沧江赋梅  其二",
        "preface": "",
        "paragraphs": [
            "衣分冰洁佩琼瑰，笑歛溪头月下杯。",
            "岁晏得朋真乐在，不须青女作行媒。"
        ],
        "notes": "",
        "id": "0c2fe5f3a0ea97b54ec2c1dd3c67eafc"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和虞沧江赋梅  其三",
        "preface": "",
        "paragraphs": [
            "青蒲翠草望秋零，乱絮迷春困不醒。",
            "林下水边时一见，对人应是眼中青。"
        ],
        "notes": "",
        "id": "dfc8c053a809c00b3efca2e442cb6c6b"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和虞沧江赋梅  其四",
        "preface": "",
        "paragraphs": [
            "每对梅花辄解颜，瑶林孤绝迥难攀。",
            "拟将和靖横枝句，搂入离骚大小山。"
        ],
        "notes": "",
        "id": "c9426205413f128205fdd57a29e32578"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和虞沧江赋梅  其五",
        "preface": "",
        "paragraphs": [
            "吟成亟取夜钟敲，淡月笼窗昏晓交。",
            "真态莫将形色看，当如相马得蒲梢。"
        ],
        "notes": "",
        "id": "340fdfcad0dcfd61cb4b7bf5e0ed36a1"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和虞沧江赋梅  其六",
        "preface": "",
        "paragraphs": [
            "万山春到直丛丛，谁省东皇有化功。",
            "生意溶溶呈露处，看随葵麦荡摇风。"
        ],
        "notes": "",
        "id": "87643e860e15ec7dbd7947c1d1cdb001"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和虞沧江赋梅  其七",
        "preface": "",
        "paragraphs": [
            "不御铅华别是花，丰神高洁自成家。",
            "含章不解春风意，犹倚残粧隔绛纱。"
        ],
        "notes": "",
        "id": "8ce8a7a5446921cd2923349eae6cf33a"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和虞沧江赋梅  其八",
        "preface": "",
        "paragraphs": [
            "交花煜煜露生香，一味清来浣我肠。",
            "文字语言今落去，聊吹别调作醒狂。"
        ],
        "notes": "",
        "id": "d09ebe0dad444c2a04f876f14c641efa"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "安西马",
        "preface": "",
        "paragraphs": [
            "月脇霜飞镜夹瞳，龙媒扫尽朔庭空。",
            "沙丘尚有真骊牡，端自方臯一顾中。"
        ],
        "notes": "",
        "id": "048ce01619cab76d6c42638f6f2972b9"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "蜡梅",
        "preface": "",
        "paragraphs": [
            "若得西湖处士疑，如何颜色到鹅儿。",
            "清香全与江梅似，只欠横斜照水枝。"
        ],
        "notes": "",
        "id": "69394a92e0ca2de40ee713217a63f48f"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "登罗浮山  其一",
        "preface": "",
        "paragraphs": [
            "要闲终是不曾闲，猛歇当头名利关。",
            "揩洗一双清浄眼，稻花雨里看浮山。"
        ],
        "notes": "",
        "id": "4e14ab8a87989afbadc0cbbe7b69e08a"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "登罗浮山  其二",
        "preface": "",
        "paragraphs": [
            "海山半夜失蓬莱，微带云根雨脚来。",
            "元是道家清绝境，世间妄指作阳台。"
        ],
        "notes": "",
        "id": "6dcc7a92b3093e94a3a47d81ccb3653c"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "登罗浮山  其三",
        "preface": "",
        "paragraphs": [
            "玉蟾奔月灶炉干，老鹤巢松殿宇寒。",
            "里面看山山不见，不如只向外边看。"
        ],
        "notes": "",
        "id": "7bc47a76c95cf142bb27af4fcfd37cce"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "琵琶",
        "preface": "",
        "paragraphs": [
            "锦调巴音祇四弦，倚门空抱向谁怜。",
            "主人一自知音后，传入王孙绮玳筵。"
        ],
        "notes": "",
        "id": "3ec2dd3ed2ae2dcd50c94e3dd16ec05e"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "桂",
        "preface": "",
        "paragraphs": [
            "团团玉叶振天芳，清澈琼楼午夜光。",
            "元是小山分种去，移来西蜀作甘棠。"
        ],
        "notes": "",
        "id": "252dbdf5485b925baa9ef7ad427e656f"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "玉川茶",
        "preface": "",
        "paragraphs": [
            "一旗初试蜀山春，团銙谁论蔡与丁。",
            "更出苦言浇谏味，世间醉梦合俱醒。"
        ],
        "notes": "",
        "id": "af3756561920c7c6633f797957a082fe"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "病中宿白水",
        "preface": "",
        "paragraphs": [
            "触热山行陡顿余，急携拄杖息禅居。",
            "老僧不惜山中宝，持出银函贝叶书。"
        ],
        "notes": "",
        "id": "5320c6735fe251714166adefc972e6d3"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "中峰",
        "preface": "",
        "paragraphs": [
            "连空阁道结飞霞，衲子云游少住家。",
            "问讯两仙呼不应，鸟啼惊落一岩花。"
        ],
        "notes": "",
        "id": "a3fcce35979268d1e5f3d3f3339bd972"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和张宪登乌尤山  其一",
        "preface": "",
        "paragraphs": [
            "燕台爱士拔其尤，彻去藩篱吝与骄。",
            "藻翰宿春题品徧，青青无复土山焦。"
        ],
        "notes": "",
        "id": "186d9f74f93726a6a88ec68d5c1aff89"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和张宪登乌尤山  其二",
        "preface": "",
        "paragraphs": [
            "世涂偪仄动逢尤，山似高人色颇骄。",
            "寸碧亭亭还绿遶，知音不待爨桐焦。"
        ],
        "notes": "",
        "id": "74ce75d29767440f5c7c9082d9b24d17"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和张宪登乌尤山  其三",
        "preface": "",
        "paragraphs": [
            "放怀物外亦何尤，便谓游遨士也骄。",
            "西日下来岩际宿，别尊难啮嚼皆焦。"
        ],
        "notes": "",
        "id": "808be7b4f35a3faccbf254c2e8897589"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和张宪登乌尤山  其四",
        "preface": "",
        "paragraphs": [
            "子知天分不人尤，岂若纷纷式屡骄。",
            "旧见已知霜叶脱，新知才似谷牙焦。"
        ],
        "notes": "",
        "id": "2e26f7ebcaf8ee8e8ea6089edd4df1e7"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和张宪登乌尤山  其五",
        "preface": "",
        "paragraphs": [
            "天戈何日戮蚩尤，省得营屯戍卒骄。",
            "事会无穷人物眇，坳杯莫救釜中焦。"
        ],
        "notes": "",
        "id": "548b186df8b6461f1aa1021cfe0ead5d"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和张宪登乌尤山  其六",
        "preface": "",
        "paragraphs": [
            "椒丘徐步不离尤，结驷朱门易养骄。",
            "宁似木鸡甘用拙，弗如龟䇲以灵焦。"
        ],
        "notes": "",
        "id": "c168a5d26d554a4ad94d86a513b60c43"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和观棋",
        "preface": "",
        "paragraphs": [
            "七雄虎鬭着难下，三季蚖蟠石不磨。",
            "蛮触纷纷无了日，青秧白水弄镰柯。"
        ],
        "notes": "",
        "id": "e933789b9a8ef90231a92b7bc53f2364"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "华严寺",
        "preface": "",
        "paragraphs": [
            "才上华严第一山，倚天双阙不曾关。",
            "白花紫柏漫山路，犹觉桃源在世间。"
        ],
        "notes": "",
        "id": "a5eced00705f960e6c7187844f3747b4"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "上峰顶",
        "preface": "",
        "paragraphs": [
            "一峰骆驼岭突兀，万级胡孙梯屈盘。",
            "佛法岂无平易处，怕人只作等闲看。"
        ],
        "notes": "",
        "id": "edfcfb8fac291247d4970681ee43b68e"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "光相寺",
        "preface": "",
        "paragraphs": [
            "云气巃嵸羃晓山，晴曦倒影射阑干。",
            "须臾变态还空寂，水接天光一片寒。"
        ],
        "notes": "",
        "id": "bed5fda742dd78b8f9ffb721a122f4b3"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "牛心寺",
        "preface": "",
        "paragraphs": [
            "青莲两两照山开，道是金僊手自栽。",
            "人与金牛俱不见，更从何处觅心来。"
        ],
        "notes": "",
        "id": "8032f30cc512eecd8e752e81cd97cbec"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和李雁湖晚春即事八首  其一",
        "preface": "",
        "paragraphs": [
            "琴书澹泊古羲轩，花木幽闲汉绮园。",
            "碧落青嵩无用买，湖光一曲道真浑。"
        ],
        "notes": "",
        "id": "af87dddf05942681277497f22ca28e5a"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和李雁湖晚春即事八首  其二",
        "preface": "",
        "paragraphs": [
            "纷纷花片落车茵，点点苔钱衬屐痕。",
            "造化生机浑不尽，又将新绿转春温。"
        ],
        "notes": "",
        "id": "954ba71fb6ba0dfe5d226b739864a268"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和李雁湖晚春即事八首  其三",
        "preface": "",
        "paragraphs": [
            "蔼蔼停云八表昏，终风吹雨泊天门。",
            "系船东港缘壕去，落日牛羊下远村。"
        ],
        "notes": "",
        "id": "362772d97f4ba2702c58f0e705e9c750"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和李雁湖晚春即事八首  其四",
        "preface": "",
        "paragraphs": [
            "避人不必武陵源，荡有芙蓉谿有荪。",
            "弄水浇花心自远，何妨酌客两三尊。"
        ],
        "notes": "",
        "id": "33ef1dbc0aa3240e93f8aa565937b66f"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和李雁湖晚春即事八首  其五",
        "preface": "",
        "paragraphs": [
            "长鲸须向海波翻，泽雉何由肯畜樊。",
            "步障连空鞋一屋，不如萧散半山园。"
        ],
        "notes": "",
        "id": "e960709b2aad337dd8999ebf31c72c91"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和李雁湖晚春即事八首  其六",
        "preface": "",
        "paragraphs": [
            "丰神玉雪更清温，胸次涵濡七泽吞。",
            "闻道晚年偏好易，手探月窟足天根。"
        ],
        "notes": "",
        "id": "5ceecd553c0bbaf8acd91c467ced4538"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和李雁湖晚春即事八首  其七",
        "preface": "",
        "paragraphs": [
            "庭草如茵鹿养茸，体当生意属僊翁。",
            "游龙不作千岩雨，却卷云根向洞中。"
        ],
        "notes": "",
        "id": "b55fcde9e73dc4bcc7237265e13e962e"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "和李雁湖晚春即事八首  其八",
        "preface": "",
        "paragraphs": [
            "杏花漠漠柳阴阴，仿佛前年礼殿深。",
            "頼有诗书缘不尽，青灯细雨短长吟。"
        ],
        "notes": "",
        "id": "1ca845e55ebbb678b9ed74d8b09e6d8f"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "嘉禾颂七章章四句  其一",
        "preface": "",
        "paragraphs": [
            "翼翼嘉禾，在梁之亩。",
            "九穗离离，实栗实秀。"
        ],
        "notes": "",
        "id": "cc4fbc8f52b117d6dee0f11d2e09c4ea"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "嘉禾颂七章章四句  其二",
        "preface": "",
        "paragraphs": [
            "其秀维何，奕叶有傩。",
            "春种秋实，备时中和。"
        ],
        "notes": "",
        "id": "aca009fe4e81a4dde3534e3aa6ed98c1"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "嘉禾颂七章章四句  其三",
        "preface": "",
        "paragraphs": [
            "中和既时，重颖既垂。",
            "自向其本，岂不尔思。"
        ],
        "notes": "",
        "id": "c41f0183a73ae9d7f20c6957b934a627"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "嘉禾颂七章章四句  其四",
        "preface": "",
        "paragraphs": [
            "维昔唐叔，实施王命。",
            "伊今之人，惟唐叔是景。"
        ],
        "notes": "",
        "id": "5fc1603f90c50791cc868a2388c35128"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "嘉禾颂七章章四句  其五",
        "preface": "",
        "paragraphs": [
            "惟唐叔是景，献诸天子。",
            "天子不有，以归肇祀。"
        ],
        "notes": "",
        "id": "06c7d2ae8c2b2ed4e5783ffe7418a840"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "嘉禾颂七章章四句  其六",
        "preface": "",
        "paragraphs": [
            "芝生九茎，不可以为秔。",
            "狐生九尾，不可以为袂。"
        ],
        "notes": "",
        "id": "3619870048aaebef8e5b2934142b78a6"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "嘉禾颂七章章四句  其七",
        "preface": "",
        "paragraphs": [
            "实为我嘉谷，以谷我口腹。",
            "以妥以侑，式介多福。"
        ],
        "notes": "",
        "id": "1f9904dd76e1185d1ff3d51d9cf89763"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "城上乌",
        "preface": "",
        "paragraphs": [
            "尔何不向别处栖，东飞日白足，南飞有树枝。",
            "翺翔空中不欲堕，逋尾又向城头归。",
            "城虽高，人亦好，三匝重来屋边遶。",
            "不缘啄雁稗，不为唼凫藻。",
            "鸦鸦唾骂闾里常，睠睠忠言主人告。",
            "所生八九子，頼有三雏成。",
            "两雏连樯去，一雏闻弦惊。",
            "往来城头𫏐栖止，旭日又恐东方明。"
        ],
        "notes": "",
        "id": "94faa0848b207d94adbee1122346f8a4"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "羽林郎",
        "preface": "",
        "paragraphs": [
            "汉家官兵名羽林，臂鹰走马长楸阴。",
            "选填并隶光禄籍，宿卫日费司农金。",
            "遥闻虏骑前犯塞，六部良家人不耐。",
            "黄须儿战邺下军，白袍兵劫花门寨。",
            "义军转阃无已时，就令虏得名王归。",
            "封侯起第豢𬪩赏，仍是汉殿前孤儿。"
        ],
        "notes": "",
        "id": "a123f1ca808ebe1582dcfda9a78f1371"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "送鲜于帅三首  其一",
        "preface": "",
        "paragraphs": [
            "载锡珪符起伏龙，遄提小队出南中。",
            "军容倒海鲸波息，旗采吹云蚓瘴空。",
            "但倚硕才为保障，仍开诚意接兵戎。",
            "渡泸已觉秋风晚，争看筹边第一功。"
        ],
        "notes": "",
        "id": "41dadd3efa31b595b0957c899ef3183d"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "送鲜于帅三首  其二",
        "preface": "",
        "paragraphs": [
            "时事牵连卒未休，三边烽火又惊秋。",
            "养鹰未得鹰扬力，豢虎终怀虎视忧。",
            "面势只缘前局误，肘方合向古人求。",
            "玉关不是无兵守，上策人心要急收。"
        ],
        "notes": "",
        "id": "895e8acca1f7aeb5f3c4dfbd16834bbf"
    },
    {
        "author": "吴泳",
        "dynasty": "宋",
        "type": "诗",
        "rhythmic": "",
        "title": "送鲜于帅三首  其三",
        "preface": "",
        "paragraphs": [
            "忆昨行台再见时，恍兮涪水送将归。",
            "丰神比旧微加瘦，道力于今转觉肥。",
            "頼有一灯标日指，曾无寸草报春晖。",
            "孔门独立成何事，祇舞风雩咏浴沂。"
        ],
        "notes": "",
        "id": "f327c2ebe11275b57b6d3bd277d2ba58"
    }
]