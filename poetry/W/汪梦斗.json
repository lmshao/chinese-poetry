[
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "旌德道中即事",
        "preface": "",
        "paragraphs": [
            "天气才晴便不同，轻轻拂面有和风。",
            "溪边春事关心处，杨柳深青杏浅红。"
        ],
        "notes": "",
        "id": "6e4d8c43cde0c0e3ef48676ff6b6293f"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "泾县琴台",
        "preface": "",
        "paragraphs": [
            "石台突兀倚晴空，一带春江泻玉虹。",
            "千古佳名唤行客，骑鱼何处访琴公。"
        ],
        "notes": "",
        "id": "ffb8c912e84a3faf68a78b605c8a1593"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "当途道中社",
        "preface": "",
        "paragraphs": [
            "鹊信占新霁，朝暾起树东。",
            "春衫欺客冷，社瓮忆乡红。",
            "溪长杏花水，路蒸兰草风。",
            "午餐羹枸杞，扶弱有神功。"
        ],
        "notes": "",
        "id": "e89320fd7012436cd037bb0b33e97177"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "过江陵镇登秦申王坟读决策元功精忠粹德碑文有感近事而赋",
        "preface": "",
        "paragraphs": [
            "力成和议得休兵，痛骂犹烦诸老生。",
            "拘执行人招覆灭，幸逃诛死罚殊轻。"
        ],
        "notes": "",
        "id": "f78e4a22550e6441a305ea1618d073d3"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "金陵上王焕卿提刑",
        "preface": "",
        "paragraphs": [
            "英荡观风下帝旁，六条察吏立台霜。",
            "中原自古闻王猛，一道而今有范滂。",
            "园馆日和归燕乐，江城春透露桃香。",
            "公余无限离骚兴，故许吟人拜下床。"
        ],
        "notes": "",
        "id": "3ec3ceeee4767feef1f0c283a3a2f8dd"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "奥屯周卿提刑去年巡历绩溪回日有诗留别今依韵和呈",
        "preface": "",
        "paragraphs": [
            "皇华曾为歙山留，笑杀扬人泛泛舟。",
            "偶话后天非定位，悬知此辈固清流。",
            "一灯雪屋虫声细，疋马晴川草色秋。",
            "倚杖儒宫桥下水，梦魂须忆旧来游。"
        ],
        "notes": "",
        "id": "750a8369cd0379dd327be9968a3d488c"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "金陵僦舟渡江至仪真登陆  其一",
        "preface": "",
        "paragraphs": [
            "风冷知日落，水宽得天多。",
            "金陵怀古句，绝唱是西河。"
        ],
        "notes": "",
        "id": "3e3990b15355b1e73fdea77e9b86d662"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "金陵僦舟渡江至仪真登陆  其二",
        "preface": "",
        "paragraphs": [
            "寒波白似面，远岫劣于眉。",
            "江上无多作，淮南正要诗。"
        ],
        "notes": "",
        "id": "f56b3fe6dfd003a635d699dc636d9f02"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "金陵僦舟渡江至仪真登陆  其三",
        "preface": "",
        "paragraphs": [
            "事以诗书立，国惟仁义昌。",
            "当年衣带水，元不管兴亡。"
        ],
        "notes": "",
        "id": "f2b7fb14637ea31908133a379b426367"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "金陵僦舟渡江至仪真登陆  其四",
        "preface": "",
        "paragraphs": [
            "舟人忽惊问，春事已平分。",
            "江水浸钩月，晴空横疋云。"
        ],
        "notes": "",
        "id": "be973cb32664300fd074b321a9e254ff"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "金陵僦舟渡江至仪真登陆  其五",
        "preface": "",
        "paragraphs": [
            "风顺帆心饱，潮平棹尾收。",
            "拥书人自卧，一息到真州。"
        ],
        "notes": "",
        "id": "c1aa404b4b3242f6ef17124eeb469a27"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "金陵僦舟渡江至仪真登陆  其六",
        "preface": "",
        "paragraphs": [
            "天围春涨阔，水展夕阳红。",
            "已是淮南客，常吟江左风。"
        ],
        "notes": "",
        "id": "94adbe4b66165910048b19aead803252"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "清明",
        "preface": "",
        "paragraphs": [
            "他乡逢冷食，故国隔长江。",
            "薄雨膏犹腻，落红香满腔。",
            "客游如梦醒，愁事被春降。",
            "正说扬州鹤，俄来雪一双。"
        ],
        "notes": "",
        "id": "fdc79e2b4c423fbfe2ce0c476f628e89"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "枕上漫成",
        "preface": "",
        "paragraphs": [
            "偶涉长江向北来，时寒江北较花迟。",
            "一春十日九风雨，百岁半生多别离。",
            "佛刹疎钟催客睡，酒楼戏鼓挠人诗。",
            "幽燕尚在黄云外，偻指何时是到期。"
        ],
        "notes": "",
        "id": "50815e0d678e2a53901445ed253da353"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "次韵陈孝先制机论学",
        "preface": "",
        "paragraphs": [
            "词章记览固虚文，兀坐枯禅亦异闻。",
            "万事当如炉上雪，一心莫起镜中云。",
            "知行互进方为学，理欲相参及早分。",
            "吾道但从平实看，求之空寂便纷纭。"
        ],
        "notes": "",
        "id": "dbae7f606cbe5f764e984cca87c004d3"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "宝应城北门外登崖散步",
        "preface": "",
        "paragraphs": [
            "夹道繁阴千步强，支筇聊当踏春阳。",
            "野花不识兴亡事，故故撩人为送香。"
        ],
        "notes": "",
        "id": "2613545cb3cbde5f4b85b9fec02860cf"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "山阳寄陈月观",
        "preface": "",
        "paragraphs": [
            "匆匆分手向天涯，便忆高斋聚首时。",
            "绕榻图书春睡醒，一灯风雨夜谈迟。",
            "幽州此去三千里，行客当归六月期。",
            "窗枕那堪秋思澹，瀹茶细与说相思。"
        ],
        "notes": "",
        "id": "28f08b31e024cce5ca5af6f92216c0e8"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "风帆夜泛清河",
        "preface": "",
        "paragraphs": [
            "风饱晴川十幅蒲，月明乘兴泛玻璃。",
            "舟人生路须加谨，却道今非比旧时。"
        ],
        "notes": "",
        "id": "7a7e88387ec4ee434b42d3e6e9ac9db1"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "舟次比屋",
        "preface": "",
        "paragraphs": [
            "当年图上看中原，欲渡长淮梦断魂。",
            "今日绝淮载诗去，轻舟已自入桃源。"
        ],
        "notes": "",
        "id": "6f3beb3a61dae0965740a754da6ec0b6"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "桃园县过雀杼镇即事",
        "preface": "",
        "paragraphs": [
            "草舍三家市，芦林半里城。",
            "滩干去船涩，溪浄露沙明。",
            "鸟迹不见过，蚌胎随处生。",
            "水心石人立，遥望似相迎。"
        ],
        "notes": "",
        "id": "da6d0c60ad620649bbb898daab925fd8"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "舟中与安道手谈遣日",
        "preface": "",
        "paragraphs": [
            "日长消困共枰棋，适兴何须苦用机。",
            "舟窄不妨眠对局，暑轻已觉汗沾衣。",
            "身如禅定一榻上，心似游丝千里飞。",
            "何似清吟发天籁，精神疎畅肉生肥。"
        ],
        "notes": "",
        "id": "202ec685e46ff109d3a9ac2da4e166e8"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "夜泊宿迁上流",
        "preface": "",
        "paragraphs": [
            "旧国当年阔，暑风今日生。",
            "舟回溪几曲，人卧月三更。"
        ],
        "notes": "",
        "id": "615a9b75849e81edc8c7a2ce7898a5fb"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "下邳永丰桥舟过其下有感",
        "preface": "",
        "paragraphs": [
            "博浪沙中击副车，却来跪履受编书。",
            "欲从圯上寻黄石，今有何人孺子如。"
        ],
        "notes": "",
        "id": "ed75c935c4f739bea6ee0bd86a744256"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "吕梁洪读宣和碑",
        "preface": "",
        "paragraphs": [
            "水落石多舟去迟，乱河西渡读残碑。",
            "三亭二闸依然在，那得安流似旧时。"
        ],
        "notes": "",
        "id": "0b3d72ebe3cae8883db394f9ed190496"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "彭城有感",
        "preface": "",
        "paragraphs": [
            "河边不见旧黄楼，绿暗荒城四月秋。",
            "风卷黄沙尘拂面，有人尚忆老坡不。"
        ],
        "notes": "",
        "id": "3d62eec9cf6820d7b447938f56ddbd39"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "吊后山",
        "preface": "",
        "paragraphs": [
            "生平不肯见王公，蒙被清吟道自尊。",
            "寂寞彭城非昔比，风流何处觅曾孙。"
        ],
        "notes": "",
        "id": "4d0a9dc8255753c0abc4e0e3f0d13345"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "夜宿黄河",
        "preface": "",
        "paragraphs": [
            "轻舟自挽上危滩，不见黄河古水津。",
            "天上三更下弦月，梦中万里异乡魂。",
            "苦无浊酒浇劳役，喜有清飙濯暑袢。",
            "晓起掀篷明望眼，蹇馿载鹊过前村。"
        ],
        "notes": "",
        "id": "c8d43baa2934c75351588ccef1db5860"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "沛县道中",
        "preface": "",
        "paragraphs": [
            "谩著青鞵过小湾，偶然清暑变轻寒。",
            "山行却似江南景，更有群鹅浴碧澜。"
        ],
        "notes": "",
        "id": "3d4f593828bc50fe8311113a4e79ada5"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "汉高祖歌风台",
        "preface": "",
        "paragraphs": [
            "击筑长歌意始真，斩蛇元是感乡人。",
            "大风不起人非昔，台下滔滔泗水春。"
        ],
        "notes": "",
        "id": "00a2a047fdcd73923d43641af147377c"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "沛城北有伍员庙碑露立荒郊有感",
        "preface": "",
        "paragraphs": [
            "吴若未亡齐未寒，辞人微意寓毫端。",
            "当时借为胥祠发，似诮诸人讣契丹。"
        ],
        "notes": "",
        "id": "6f9a1ed63d44f97f733115e5fc11c835"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "东行鱼台县界初闻鶑",
        "preface": "",
        "paragraphs": [
            "新绿阴阴夏气清，犊车穿入别村行。",
            "家山今隔几千里，始听春鶑第一声。"
        ],
        "notes": "",
        "id": "3f3c358c1f35b7f71afb26f6d4e2636a"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "登鱼台读唐梁至金人碑有感",
        "preface": "",
        "paragraphs": [
            "石台突兀镇荒云，废寺凄凉石有文。",
            "鲁国遗风无仿佛，矢鱼以后几纷纷。"
        ],
        "notes": "",
        "id": "b92a290d35e131fad073cb114f6ac3b4"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "明发鱼台至古城或云即旧济州未详",
        "preface": "",
        "paragraphs": [
            "箕斗澄晖缺月升，茅花夹毂雪中行。",
            "晓风凛凛寒城冷，濠里荷钱无数生。"
        ],
        "notes": "",
        "id": "7de18fcac947a18f928f3588d1d7bd20"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "车行济州道中即事",
        "preface": "",
        "paragraphs": [
            "客里休歌行路难，未容归梦绕江南。",
            "荆筐蔽弩人媒雉，桃叶悬门女饭蚕。",
            "故国山河今尚在，残春道路暑先酣。",
            "新诗收拾中州事，归与乡人细细谈。"
        ],
        "notes": "",
        "id": "6c53e734505e3d4cd845ece04a08ab1e"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "汶上县西门外有梁王彦章庙金人泰和中重修庙记存",
        "preface": "",
        "paragraphs": [
            "铁鎗战死后梁时，消得金人为葺祠。",
            "近岁江头几符节，过来须也读残碑。"
        ],
        "notes": "",
        "id": "2b89fb5d5181523e02ff55bc0872a9f2"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "东平府登飞云楼啜茶",
        "preface": "",
        "paragraphs": [
            "过楼懒上最高梯，为爱茶香试上嬉。",
            "簷外众山供远碧，却思乡景下楼迟。"
        ],
        "notes": "",
        "id": "10735ed3d473017c2088862f0b41a5a1"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "道过茌平县感马周事",
        "preface": "",
        "paragraphs": [
            "卧驾馿车入博州，青山淡淡夕阳愁。",
            "翻思故国今何在，枉抱忠肝似马周。"
        ],
        "notes": "",
        "id": "8ca0aad05a2b145e2b75d7c6d04bae72"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "高唐州戏作",
        "preface": "",
        "paragraphs": [
            "错赋巫山十二峰，西南与北偶名同。",
            "便饶真是阳台路，行雨才收梦亦空。"
        ],
        "notes": "",
        "id": "d3b2967348c64d9352e93ce6640e8c80"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "道中不见山水",
        "preface": "",
        "paragraphs": [
            "有山无水山枯槁，有水无山水汗漫。",
            "此处无山亦无水，风砂卷地鼻生酸。"
        ],
        "notes": "",
        "id": "89e3f3b294074656fdcb083555e3e650"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "过御河有感",
        "preface": "",
        "paragraphs": [
            "转漕东南由汴力，此河今日力犹多。",
            "隋疲民力亡天下，却为他人浚两河。"
        ],
        "notes": "",
        "id": "f9b7991a0f0b3eb563ec55879010bf9b"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "景州道中",
        "preface": "",
        "paragraphs": [
            "驿路车声软，斜晖雨脚收。",
            "柳阴家晓鹊，桑椹醉春鸠。"
        ],
        "notes": "",
        "id": "e0a60907376211727753f00814b01b9a"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "雄州北城外过白沟河",
        "preface": "",
        "paragraphs": [
            "手斧当年自画河，圣人微意不求多。",
            "如何王蔡忘前事，可谓贪他却著他。"
        ],
        "notes": "",
        "id": "362c067de943fd3cf23e18e6b828dc6e"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "道中渴水",
        "preface": "",
        "paragraphs": [
            "辘轳无处汲甘泉，恼得相如肺疾生。",
            "忆著江南山里路，时时一酌骨毛清。"
        ],
        "notes": "",
        "id": "f77cee670886ba378c3e4e39d1d01820"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "晓入涿州界看太行山",
        "preface": "",
        "paragraphs": [
            "晓风刮骨似严寒，漠漠吹沙塞鼻关。",
            "卧入范阳元不觉，醒来忽见太行山。"
        ],
        "notes": "",
        "id": "29cf1bb942dc2873cec4aa4e44a864c2"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "连日晓行就车拥衾不得卧",
        "preface": "",
        "paragraphs": [
            "处处风吹碧草生，流星时渡绛河明。",
            "上车却欲补残睡，无数树阴啼乱鶑。"
        ],
        "notes": "",
        "id": "b54afba261dce5c692f5bed11cae799a"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "宛平道中即事",
        "preface": "",
        "paragraphs": [
            "惊心卵石碍，劈面老沙吹。",
            "越见天阔处，不见云尽期。"
        ],
        "notes": "",
        "id": "8ec01caaf9b2e375b1b133faf95c8515"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "入都门漫赋",
        "preface": "",
        "paragraphs": [
            "粉围万雉拱宸居，新邑由来草创初。",
            "省署朝衣杂貍鼠，市廛人迹混龙鱼。",
            "望时已近行难到，在处皆宽住似疎。",
            "草舞南风半黄碧，客窗幽坐恰便书。"
        ],
        "notes": "",
        "id": "3a015a0c5c53062895c238b2e75da586"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "简乡人丘同知舜臣",
        "preface": "",
        "paragraphs": [
            "不爱一身死，以全千里生。",
            "群言更廉洁，此事甚分明。",
            "心白天应见，官卑自莫争。",
            "于公厚阴德，尚欲子孙荣。"
        ],
        "notes": "",
        "id": "f3d20c8aacff802ed44512572763bbd9"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "见礼部尚书谢公昌言",
        "preface": "",
        "paragraphs": [
            "曾将鸿笔冠群英，自是峨眉第一人。",
            "执志只期东海死，伤心老作北朝臣。",
            "叔孙入汉仪方制，箕子归周范已陈。",
            "□□□□□□□，正须自爱不赀身。"
        ],
        "notes": "",
        "id": "070c761960f98d15bfcf5d68ed08596c"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "经行旧城过宣圣庙欲看石鼓不得入",
        "preface": "",
        "paragraphs": [
            "墙院人家少市声，高槐古柳绿初新。",
            "阴云犹阁西山雨，城郭常吹东海尘。",
            "杏颊簪花红照树，虫丝罗巷昼窥人。",
            "岐阳石鼓无由见，深锁儒宫碧草春。"
        ],
        "notes": "",
        "id": "969a0e6817d1aebf963158a34754a702"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "端午",
        "preface": "",
        "paragraphs": [
            "辜负昌阳酒一杯，异乡节物苦相催。",
            "榴花未见已夏半，梅子空黄无雨来。",
            "下士蜀皇不复产，爱君屈子有余哀。",
            "江南尽自多鱼米，好趁凉风及早回。"
        ],
        "notes": "",
        "id": "124be44713eb3586cef161e66dafaf44"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "无题  其一",
        "preface": "",
        "paragraphs": [
            "磵边竹树绝幽香，燕坐云根写洞章。",
            "马上行人重回首，只知草软卧牛羊。"
        ],
        "notes": "",
        "id": "4c41400249f4b09b8f8016cc4bf115d6"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "无题  其二",
        "preface": "",
        "paragraphs": [
            "海风吹上一天秋，独卧扁舟自在流。",
            "倾尽酒壶人已醉，却横长笛荻花洲。"
        ],
        "notes": "",
        "id": "a8fb575726ef643b4383e6eff4677364"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "上赵签推  其一",
        "preface": "",
        "paragraphs": [
            "名父由来产哲儿，一门忠孝蔼芳菲。",
            "自从藩府驰朱毂，久缺庭闱戏彩衣。",
            "兵筦少淹当遂相，樊川已得未容归。",
            "鲁公居外周公内，清夜相思魂梦飞。"
        ],
        "notes": "",
        "id": "891f89cc179d02e5f210abcdb3d06f21"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "上赵签推  其二",
        "preface": "",
        "paragraphs": [
            "我本郎君属部民，今朝堂上拜灵桩。",
            "闲闲而后无名手，寂寂之余有此人。",
            "千里家书常训子，一言心事在褆身。",
            "仙翁若问吾州政，万碧楼空不染尘。"
        ],
        "notes": "",
        "id": "e839eeaeb69c19593b7e79bded9c3646"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "富春方史君万里与之别七年矣离乱之后不意得聚首于此一见道旧有感  其一",
        "preface": "",
        "paragraphs": [
            "两边髯鬓雪交明，一笑何期在客京。",
            "此会向来随是梦，相逢喜定却还惊。",
            "清吟自足配严濑，狂语常忧沈石城。",
            "我定先还故山去，先生恰有北燕行。"
        ],
        "notes": "",
        "id": "3b36008b7bdf4a269dfc44170b99aa38"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "富春方史君万里与之别七年矣离乱之后不意得聚首于此一见道旧有感  其二",
        "preface": "",
        "paragraphs": [
            "少年红烛照银巵，颇忆沙河共客衣。",
            "今说宣威麟可佩，争如华表鹤来归。",
            "秋香歙浦秔先熟，春早祁山笋更肥。",
            "茗饮萧斋客见过，旧游谈麈雪霏霏。"
        ],
        "notes": "",
        "id": "709cf6c11f178d40e7d99963d763cc6c"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "富春方史君万里与之别七年矣离乱之后不意得聚首于此一见道旧有感  其三",
        "preface": "",
        "paragraphs": [
            "衣冠屈辱但长吁，为笑吾徒事业迂。",
            "无救于亡焉用相，不知所任正非儒。",
            "天初生挚意有谓，人独存箕道未孤。",
            "迓续斯文难别诿，愿弘正学福寰区。"
        ],
        "notes": "",
        "id": "42a27523bdb9b80f17897b09e01abb3f"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "暑中",
        "preface": "",
        "paragraphs": [
            "谩说江南暑鬰蒸，渠知此处烈于焚。",
            "团蝇对面如楼子，虿蚤侵肌似锦文。",
            "病瘦带围宽一尺，事荒才思退三分。",
            "梦魂自有清凉处，还看冰衣水皱裙。"
        ],
        "notes": "",
        "id": "34beb8fee4a799e9de8d2f7dae384f1e"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "书感",
        "preface": "",
        "paragraphs": [
            "驱驰万里且归休，三十余年只漫游。",
            "已死舒何叫不起，霜松雪桂一山秋。"
        ],
        "notes": "",
        "id": "154ca3953883a50ad07ca34942f6743c"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "丘舜臣遣人还乡托以家书时六月望因走笔寄主学胡君及士招学正诸同舍",
        "preface": "",
        "paragraphs": [
            "梦亦何曾渡白沟，今朝却作等闲游。",
            "横云鹤倦性犹野，嘶雨蝉哀信已秋。",
            "此事欲知诗尽有，西园才说肺先浮。",
            "归途亦及中秋月，乘兴同登何处楼。"
        ],
        "notes": "",
        "id": "07a296a569633459e185afdc90b92df8"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "安道改授休宁尹令郎仲坦祁门尹再成小诗",
        "preface": "",
        "paragraphs": [
            "父子双飞对对凫，弦歌声接倚州闾。",
            "身同华表归家鹤，寿介庭闱泼瓮蛆。",
            "薯𣃁率山寒玉挺，笋披阊水小犀株。",
            "羹余亲釜应分饷，为搅饥肠几卷书。"
        ],
        "notes": "",
        "id": "4fa4d0911d32c023be8814b32fe03612"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "城中将相第宅树之以木殊多茂盛因忆家园有赋",
        "preface": "",
        "paragraphs": [
            "屋头花竹已成林，夺与燕山万里心。",
            "帝里虽云多胜宅，何须底事觅清阴。"
        ],
        "notes": "",
        "id": "82137c250dff846df953550b35a53821"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "七月五夜枕上漫作悲秋一首时痔下犹未愈",
        "preface": "",
        "paragraphs": [
            "楚客悲秋已自愁，况于客病事悠悠。",
            "金灯对我吟清夜，苔研赚人空白头。",
            "犹许存名参释老，那知有道本伊周。",
            "风翻木叶露初下，笑指家林归去休。"
        ],
        "notes": "",
        "id": "0eccb0bf56507bff53068fd8e2054101"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "巧节",
        "preface": "",
        "paragraphs": [
            "新凉溯晚风，一笑偶相同。",
            "有景如荒野，无云障太空。",
            "涓涓渠水绿，树树蓼花红。",
            "星会俄已过，风光叹转蓬。"
        ],
        "notes": "",
        "id": "aa1dec20bb3988b3ef9413ef460cac49"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "羁燕四十余日归兴殊切口占赋归  其一",
        "preface": "",
        "paragraphs": [
            "朝来收拾挂风蒲，肯效当年贱丈夫。",
            "尚有耕庐寄汾曲，岂无卜肆在成都。",
            "荷移凉意归红蓼，竹让秋声与碧梧。",
            "寂寞南朝亡国恨，当时为不用真儒。"
        ],
        "notes": "",
        "id": "803fa802cb140d63da6cc2e6d27479e2"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "羁燕四十余日归兴殊切口占赋归  其二",
        "preface": "",
        "paragraphs": [
            "水畔斜阳万马行，柳边残雨一蝉鸣。",
            "催人老去何忙甚，觉我新来太瘦生。",
            "不死虽然如管仲，有生终是愧渊明。",
            "商飙愈紧归心切，莫把诗书博恶名。"
        ],
        "notes": "",
        "id": "f6838bdaef62fc417ec6524911631522"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "羁燕四十余日归兴殊切口占赋归  其三",
        "preface": "",
        "paragraphs": [
            "士节陵夷久可怜，谓宜作气一时伸。",
            "恰求谔谔廷中辩，亦似厌厌泉下人。",
            "身死首阳名不死，家贫陋巷道非贫。",
            "世推五运今何运，归去何如老海滨。"
        ],
        "notes": "",
        "id": "8ad4316675671e986c8414a5ee955415"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "羁燕四十余日归兴殊切口占赋归  其四",
        "preface": "",
        "paragraphs": [
            "三间小屋枕山边，一缕沈烟谢老天。",
            "康节虽贫犹自乐，希夷当乱只高眠。",
            "道非日用常行外，心在吾身未有前。",
            "归去重参教透彻，何须更用羡神仙。"
        ],
        "notes": "",
        "id": "dd1bab052d843709d339fcc0b067d169"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "羁燕四十余日归兴殊切口占赋归  其五",
        "preface": "",
        "paragraphs": [
            "身到嬴秦古塞垣，茫茫禹迹故皆存。",
            "近来粤客通南货，旧日燕人祭北门。",
            "治极汉唐犹驳杂，功侔禹稷有根源。",
            "纪纲法度于何是，归醉床头老瓦盆。"
        ],
        "notes": "",
        "id": "7772939d50529e98d09e2a4e4a56bb39"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "羁燕四十余日归兴殊切口占赋归  其六",
        "preface": "",
        "paragraphs": [
            "留连荒邸况栖栖，席地跧蹲四体胝。",
            "饮量素悭愁对酒，杀机元浅倦招棋。",
            "相传帝统须求正，莫使王风久下衰。",
            "归去林间洗双眼，暮年要看太平时。"
        ],
        "notes": "",
        "id": "fd1cc117b043e6d0ac71d0b58fa0394e"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "羁燕四十余日归兴殊切口占赋归  其七",
        "preface": "",
        "paragraphs": [
            "世道茫茫未解忧，新凉行色且归休。",
            "四年扰扰春如梦，五袠骎骎老转愁。",
            "禹贡九州行半矣，周家十乱有人不。",
            "浣纱云冷徽山月，不似林间乐一丘。"
        ],
        "notes": "",
        "id": "52a69ce3b18f39e627eab4b191563f00"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "羁燕四十余日归兴殊切口占赋归  其八",
        "preface": "",
        "paragraphs": [
            "商量何必又商量，休笑吾人议论长。",
            "事欠剸裁多积压，心犹疑忌少担当。",
            "无由把袖舒衷愤，空负悬弧射四方。",
            "只恐秋风破茅屋，急归烂赏木犀香。"
        ],
        "notes": "",
        "id": "0068740193365d531ab5f6d4d815a7f5"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "次韵效都堂薰风诗",
        "preface": "",
        "paragraphs": [
            "轻飙鼓入五弦琴，都是重华育物心。",
            "唐殿微凉只专向，何如四海共清阴。"
        ],
        "notes": "",
        "id": "65605f1f7d27afe4bc32105383d2f50d"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "问候赵签推",
        "preface": "",
        "paragraphs": [
            "龟畴五福属鸿儒，寿骨清强病应无。",
            "要识维摩今示病，当知涑水本来癯。",
            "心从空想尘无染，念到忘时气自苏。",
            "此说虽非儒所道，于中恐亦有工夫。"
        ],
        "notes": "",
        "id": "964c7c743b37e407b7f8644bcf1c5f1a"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "送江东李宣副之官建邺",
        "preface": "",
        "paragraphs": [
            "田里创残疚正深，望医起死息呻吟。",
            "神功那用千金药，妙处都由一寸心。",
            "剑外空遗乔木望，江东将有憇棠阴。",
            "十分存省新甿了，归转洪钧普作霖。"
        ],
        "notes": "",
        "id": "fb92756e7c3feef96f5d2d640a190d7e"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "八月十四夜月食",
        "preface": "",
        "paragraphs": [
            "尽日阴云蔽太虚，夜深却见太阴亏。",
            "老天故露妖蟇恶，要索卢仝寸铁诗。"
        ],
        "notes": "",
        "id": "0c16ca4b605f518e0105bc63142c8aad"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "寄安道",
        "preface": "",
        "paragraphs": [
            "世儒多误入旁门，默坐求心谓道尊。",
            "知不兼行无实力，体非有用是空言。",
            "穷探天命理为主，尽得人彜性自存。",
            "寄语寒毡分郑老，待提此话破昏昏。"
        ],
        "notes": "",
        "id": "8224d9c8e79c106066331c6b33ceec9a"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "风起扬埃如天舞",
        "preface": "",
        "paragraphs": [
            "卷地飞埃逐晓飙，盘旋曲折势飘飖。",
            "筵前旧说回风舞，今见娉婷楚女腰。"
        ],
        "notes": "",
        "id": "9c9073b5a8878c9d91278f6d77d6f86a"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "别左司杜郎中",
        "preface": "",
        "paragraphs": [
            "相见匆匆即告归，江南鱼米尽堪娱。",
            "树林浩有秋声老，客路谁怜月影孤。",
            "班序自还君富贵，斋居犹著己工夫。",
            "他时重会无他说，敢问于仁已近无。"
        ],
        "notes": "",
        "id": "98be944a86af48cd13e1472a4d54a929"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "简杨治中",
        "preface": "",
        "paragraphs": [
            "当年北骑压杭城，奋起渡江寻旧盟。",
            "本拟郑侨成好去，宁知徐铉播文名。",
            "从班真是觉来梦，别驾犹如退步行。",
            "上介尚能分阃去，不应班爵独公轻。"
        ],
        "notes": "",
        "id": "74b785d7b06620ce657d52287613db8f"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "别方万里  其一",
        "preface": "",
        "paragraphs": [
            "异乡成邂逅，却是受恩深。",
            "白雪千丝发，青山一掬心。",
            "梦残横老泪，悲极辄高吟。",
            "此意都相似，钟期合铸金。"
        ],
        "notes": "",
        "id": "068c39a83326c56a0f938ec8903969a3"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "别方万里  其二",
        "preface": "",
        "paragraphs": [
            "门外桑干水，我行君尚留。",
            "话长见恨晚，情苦意如秋。",
            "此道今垂绝，何人可与谋。",
            "临行重分首，吾教尚多忧。"
        ],
        "notes": "",
        "id": "e2b3000b9bd5576af07c1a01f3fb6ccb"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "柯山赵公屡更麾节多在浙东西皆有美政德祐正为浙东宪入景炎犹为闽浙招捕今被召入觐从行幕客则吴元镇与朱景日武博景日向在上庠亦辱识此来所馆相去差远至是出旧城方能报元镇谒并言别故就访景日不遇却因得见招捕公蒙谦接元镇讶其无诗为贽口占三首奉呈资一笑  其一",
        "preface": "",
        "paragraphs": [
            "凄凉路入古神州，况复驱车渡白沟。",
            "蜀主未能重造汉，商孙不免亦侯周。",
            "九重注想闻犹告，五事开陈动冕旒。",
            "耿耿胸中有余意，西山老碧不胜秋。"
        ],
        "notes": "",
        "id": "03b729592985ff74c6ec698bdbd8a9ba"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "柯山赵公屡更麾节多在浙东西皆有美政德祐正为浙东宪入景炎犹为闽浙招捕今被召入觐从行幕客则吴元镇与朱景日武博景日向在上庠亦辱识此来所馆相去差远至是出旧城方能报元镇谒并言别故就访景日不遇却因得见招捕公蒙谦接元镇讶其无诗为贽口占三首奉呈资一笑  其二",
        "preface": "",
        "paragraphs": [
            "遗爱曾留浙水𣸣，北方正自素相闻。",
            "长途赓唱多名笔，旧府宾僚尽富文。",
            "往昔知音有吴季，从来难吏是朱云。",
            "联镳向阙成严觐，拜得恩言定不群。"
        ],
        "notes": "",
        "id": "6a6e7fb0bb9b9d9a292d070f06372481"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "柯山赵公屡更麾节多在浙东西皆有美政德祐正为浙东宪入景炎犹为闽浙招捕今被召入觐从行幕客则吴元镇与朱景日武博景日向在上庠亦辱识此来所馆相去差远至是出旧城方能报元镇谒并言别故就访景日不遇却因得见招捕公蒙谦接元镇讶其无诗为贽口占三首奉呈资一笑  其三",
        "preface": "",
        "paragraphs": [
            "当年不得拜前呵，相遇今时可奈何。",
            "病骨已愁飞雪早，衰年敢谓见天多。",
            "既无上策裨朝论，惟有东还听壤歌。",
            "出处从知元有分，忍言兼善脱槃迈。"
        ],
        "notes": "",
        "id": "21a4389fd1e38f6ba6e30760996b5a01"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "上故相留公  其一",
        "preface": "",
        "paragraphs": [
            "苍天有意不能违，行迈心摇赋黍离。",
            "弼既遭艰寻罢政，质如在位必迟疑。",
            "身逢今日多休问，事在当年偶少思。",
            "缘是庚申轻放入，力争不似甲辰时。"
        ],
        "notes": "",
        "id": "00107e948a5e03648368e802ad05c44e"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "上故相留公  其二",
        "preface": "",
        "paragraphs": [
            "明伦一疏笔如椽，痛扫凶邪四海传。",
            "故使北人骑屋望，时闻南面独班宣。",
            "虽言上眷尤浓甚，只著前衔固怆然。",
            "旧日恩堂炊已熟，夕阳败柳奈号蝉。"
        ],
        "notes": "",
        "id": "1a681185b3f556c718c713e6bb066895"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "留示逯云甫秀才  其一",
        "preface": "",
        "paragraphs": [
            "万里舟车要觅诗，衰年忍负始来时。",
            "未成班氏两京赋，仅见韩山一片碑。",
            "归信正须传雁帛，秋风不为忆莼丝。",
            "今朝再渡桑干水，月朗风清谁系思。"
        ],
        "notes": "",
        "id": "1483a234471a225f971902f2ce097749"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "留示逯云甫秀才  其二",
        "preface": "",
        "paragraphs": [
            "遗山诸老号儒宗，窃与余怀正不同。",
            "了得高吟犹小技，穷知实理是全功。",
            "生民皆本诗书出，宇宙元包性分中。",
            "来此无人同我意，拳拳望子革颓风。"
        ],
        "notes": "",
        "id": "84f757c2cd7bf007545d765acc0cf236"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "车出范阳界望太行已不见",
        "preface": "",
        "paragraphs": [
            "又别太行去，征衫浥泪班。",
            "仙游在北岳，骚兴满西山。",
            "世换碧如古，云收意似闲。"
        ],
        "notes": "",
        "id": "d8f55f271f40dc4a3cf4b3b57aad19ea"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "雄州回阳柳在城南郝庄有碑",
        "preface": "",
        "paragraphs": [
            "败柳能消药一圆，鹅黄袅袅复春妍。",
            "世间真有回阳事，却道枯骸不解仙。"
        ],
        "notes": "",
        "id": "5c73c1b8ba8e2a05cfe4d5405d126d6c"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "连日车行风寒",
        "preface": "",
        "paragraphs": [
            "不奈凄风透敝裘，高眠车上被蒙头。",
            "自怜病骨生来弱，莫恨客途寒可忧。",
            "雅操素持四不出，狂吟且和二宜休。",
            "家乡才喜清无暑，露下芙蓉一院秋。"
        ],
        "notes": "",
        "id": "ee7acd0db8be963c3303d94f01d657f1"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "贝丘道中看王莽所塞黄河旧迹",
        "preface": "",
        "paragraphs": [
            "从来四渎各入海，底事黄河今乱淮。",
            "新莽智欲出神禹，坐令四渎名实乖。"
        ],
        "notes": "",
        "id": "662d8ef7e685ebbe685505bbe932be00"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "东平道中追思来途",
        "preface": "",
        "paragraphs": [
            "去时薰入五弦琴，汶上繁阴暑气清。",
            "寂寞荒村惊叶落，又驱双毂过龟阴。"
        ],
        "notes": "",
        "id": "b2639ac795c00bce8a1b2d43ff5105cb"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "九日前一日过东平城中见卖糕有感",
        "preface": "",
        "paragraphs": [
            "猎猎霜飙飐菊枝，盘中粉饵趁时炊。",
            "承平节物今犹见，却忆刘郎旧欠诗。"
        ],
        "notes": "",
        "id": "b696888c7bc981fa92ca3c1cefe7fe8e"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "汶阳重九",
        "preface": "",
        "paragraphs": [
            "烧灯才了客天涯，秋过重阳未到家。",
            "自叹满梳搔白发，不堪好酒对黄花。",
            "折腰肯使羞元亮，落帽多应罪孟嘉。",
            "寂寞汶阳溪上路，寒风拂柳晚阴斜。"
        ],
        "notes": "",
        "id": "b65c299e3aec729407b1b49104225dc9"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "济州至鲁桥镇即事",
        "preface": "",
        "paragraphs": [
            "过了潘郎一句诗，涂中风雨尚垂垂。",
            "少人耕处地最阔，多日阴时秋更悲。",
            "山向近来青淡淡，树因远看黑离离。",
            "鲁桥有水租船去，明眼先朝一片碑。"
        ],
        "notes": "",
        "id": "ece4914e9d44f846a9f801bc299a515f"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "明发鲁桥镇舟行",
        "preface": "",
        "paragraphs": [
            "泗水阻小艇，孤汀恰水生。",
            "一炊云外熟，双櫂雨中行。",
            "衣醭梅天润，蓬疎腊月清。",
            "江南稍有侣，鹊报晓来晴。"
        ],
        "notes": "",
        "id": "0096edf8a72bef5f477953f48776069a"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "舟次耿山喜霁",
        "preface": "",
        "paragraphs": [
            "晓来乘雨过留城，屈指徐州一百程。",
            "到得耿山程已半，云收特地放新晴。"
        ],
        "notes": "",
        "id": "fd5b3eab5d521956caca7675366fd0b4"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "向晓风顺挂帆",
        "preface": "",
        "paragraphs": [
            "顽阴破处见秋空，十幅枯蒲饱晚风。",
            "惊得野凫连族起，蓼花两岸献生红。"
        ],
        "notes": "",
        "id": "d79e48165dbcd327333d5a7ea63b1415"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "睡中过彭城",
        "preface": "",
        "paragraphs": [
            "惊残晓梦语啾啾，频唤移篙看石头。",
            "已过徐州元不觉，依前不得上黄楼。"
        ],
        "notes": "",
        "id": "f5a97e8885ce09d4a6e11f7ff23ed58e"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "重题吕梁洪",
        "preface": "",
        "paragraphs": [
            "新安江最险，此险越艰难。",
            "乱石纷如错，涓流曲若环。",
            "危争分寸地，只在折旋间。",
            "何似平夷了，轻舟利往还。"
        ],
        "notes": "",
        "id": "20bf35f19028d4b31c35aaf419a86d22"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "月夜舟行晚发吕梁洪下近更余到双沟",
        "preface": "",
        "paragraphs": [
            "荧起长庚落，霁空秋意宽。",
            "水光涵月白，霜气挟风寒。",
            "舟取北为近，川流泗最安。",
            "鴈声重嘹唳，莫是夜将阑。"
        ],
        "notes": "",
        "id": "cb540b36ad07d69c6a6a756d6fdab93d"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "舟过桃源至下流近申刻舟人欲取小清河出淮谓可省路四十里既入小清河乘潮亟行舟去如𫘝次早已至山阳",
        "preface": "",
        "paragraphs": [
            "前来不得由捷径，今日才能据要津。",
            "水趁晚潮势殊顺，岸陈秋绿迹相亲。",
            "因知客路无多日，喜到家时恰小春。",
            "晓绝淮流却扶杖，逢人便谓即乡人。"
        ],
        "notes": "",
        "id": "c53c90e92971b919d6ce946e4d2d1585"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "易舟泛邗沟有怀来涂",
        "preface": "",
        "paragraphs": [
            "过得淮来便是家，沿流草树尚芳华。",
            "幽燕回首黄云外，想见寒风舞雪花。"
        ],
        "notes": "",
        "id": "29ae162e5c9f86324e71dc23d5868e71"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "维扬见陈孝先制机辱授馆因呈小诗见意",
        "preface": "",
        "paragraphs": [
            "倦客秋帆归较迟，亦闻采藻鲁侯池。",
            "不烦下榻眠高士，宁复登楼卧小儿。",
            "病菊耐霜癯似我，寒风吹面鬓如丝。",
            "君非能出不能处，心事相同因得知。"
        ],
        "notes": "",
        "id": "89a29a547d7003c73f3e7261139c4d5a"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "呈隆兴总管王都水友直  其一",
        "preface": "",
        "paragraphs": [
            "南朝旧名族，贵盛数诸王。",
            "亡国恨何极，余生计尚长。",
            "风流豫章守，人物水曹郎。",
            "客里吟尤苦，秋江卧夕阳。"
        ],
        "notes": "",
        "id": "b978ff628db2deddda83fa76c29f16ab"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "呈隆兴总管王都水友直  其二",
        "preface": "",
        "paragraphs": [
            "当日凤台下，鹿鸣同著鞭。",
            "鱼龙既悬绝，鸡犬竟难仙。",
            "危叶愁霜病，寒花纷晚妍。",
            "幽窗论旧事，客抱固凄然。"
        ],
        "notes": "",
        "id": "faa83aef64f15ffe0516f8f3b30b0812"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "扬子桥",
        "preface": "",
        "paragraphs": [
            "又撑舴艋下邗沟，霁色横空宿雨收。",
            "已入伊娄河里去，来朝稳稳饭真州。"
        ],
        "notes": "",
        "id": "177146a431709a7d6771bbb1aac6d8b6"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "渡江至龙潭即事",
        "preface": "",
        "paragraphs": [
            "败芦衰柳落江隈，才见黄云接畮堆。",
            "舟趁澜狂斜入浦，帆因风饱不依桅。",
            "青山数阅世兴废，白鸟静窥人去来。",
            "地暖江南未吹雪，小春天气正寻梅。"
        ],
        "notes": "",
        "id": "bea9b818c1ad692680b05f47da964ee1"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "竹筿村店肆笔",
        "preface": "",
        "paragraphs": [
            "西望武昌东夏口，下窥铁瓮固依然。",
            "英雄争战几编史，狂客浮游一叶船。",
            "把酒临风怀古处，题诗记我过江年。",
            "谩言足迹半天下，未必诗名所在传。"
        ],
        "notes": "",
        "id": "0828d6412bb08dc99816dffbfa5756f6"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "上宣副定甫十二韵",
        "preface": "",
        "paragraphs": [
            "建邺古都会，东南气势雄。",
            "宣流分汉使，礼乐有周公。",
            "自是通儒术，元非急治功。",
            "一江秋色外，九郡月明中。",
            "云泽遍田里，声华彻昊穹。",
            "藩方小盘薄，廊庙即舂容。",
            "力可安燕祚，学能传孔宗。",
            "经纶方寸起，勋德古人同。",
            "妄息五官寂，灵存万虑空。",
            "井寒那起浪，木静不惊风。",
            "定者心之主，行兮用以充。",
            "苍生望霖雨，宁久蛰泥龙。"
        ],
        "notes": "",
        "id": "d11cbbf68fd0c19866674e289555f5dd"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "送宗人熙甫入都",
        "preface": "",
        "paragraphs": [
            "栖栖我辈只如斯，壮矣如君百倍宜。",
            "若是胸襟合西豹，未应位置下丘迟。",
            "波涵雁影日欲落，霜浄蝉枝风乱吹。",
            "一路尽皆怀古处，任城多有汉时碑。"
        ],
        "notes": "",
        "id": "6b23f75957ea29ddfe934b2c5aee4e40"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "登雨华台读马华国碑",
        "preface": "",
        "paragraphs": [
            "寒江如梦夕阳斜，休笑诸贤误晋家。",
            "雨打风吹碑已泐，英辞空自雨天华。"
        ],
        "notes": "",
        "id": "daa4475821ccc4adc2c9989da236ae04"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "呈金陵教授陈宜之钺前进士三人居慈湖",
        "preface": "",
        "paragraphs": [
            "文物依然故燕园，扶持云是有师门。",
            "□花似醒醉夫梦，頖藻如招骚客魂。",
            "门户固缘太丘重，乡人素仰后山尊。",
            "曹溪一滴西江涨，欲乞开堂旧偈翻。"
        ],
        "notes": "",
        "id": "8312ba909a90f8c0ec129a902648a487"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "题乡友叶景星号洪堂因所居之村而名",
        "preface": "",
        "paragraphs": [
            "心胸欲闳肆，意气要恢张。",
            "力可弘吾道，方能大此堂。",
            "帘开容燕入，庭阔受花香。",
            "于以警为学，非惟志故乡。"
        ],
        "notes": "",
        "id": "de94bca5a1d884fad3ba0acd7c994d86"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "当涂轿行口占",
        "preface": "",
        "paragraphs": [
            "笋舆咿轧乱山隈，拥鼻清吟当探梅。",
            "我已少知忧责少，人皆喜慰远乡回。",
            "树犹绿暗知霜薄，云渐红深欲雪来。",
            "自说江南好风景，江南尤更有奇才。"
        ],
        "notes": "",
        "id": "eb8f23b31b5ed15353188bb90a492107"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "南园歌伤吴履斋旧景",
        "preface": "",
        "paragraphs": [
            "寂寞南园今如此，主人一斥循州死。",
            "南园如此未足悲，宗周随歌黍离离。",
            "丞相当年坐黄阁，正是北兵渡荆鄂。",
            "不知宣阃有何功，却以钧轴逊狡童。",
            "丞相身谋固已失，坐此谋失亡人国。",
            "梅花岭外羁魂哀，蓟门降王亦再来。",
            "南园池馆不似旧，百花憔悴竹树瘦。",
            "不堪回首望钱塘，宫阙倾颓禁苑荒。",
            "鄙夫奸人如王蔡，又无惠卿才可爱。",
            "丞相有见非不长，而乃升之中书堂。",
            "我行南园泪雨下，不免寒心怒欲骂。",
            "不特要写平泉诗，更复要草连宫辞。",
            "呜呼吴丞相，手提双笔岩廊上。",
            "艺皇有训垂日星，非读书人毋用相。",
            "博饮好色不肖子，可以公台作边赏。",
            "履翁之计早出此，老骨不死椒花瘴。",
            "西湖一碧无片尘，南园花草千年春。"
        ],
        "notes": "",
        "id": "487b0f58b48c7158002e86b8c00c6e47"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "雨中晓行",
        "preface": "",
        "paragraphs": [
            "马上鸡声黄叶村，拥衾人卧闭柴门。",
            "征裘尘土休烦洗，留取灯前看涴痕。"
        ],
        "notes": "",
        "id": "334a868ffc839b79e18f636f02f3113e"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "宁川道中口占",
        "preface": "",
        "paragraphs": [
            "缓兀吟鞍去，鞭长袖里垂。",
            "烟分村远近，水见地高卑。",
            "风紧鸟飞疾，川寒鱼上迟。",
            "拥炉坐残雪，久已数归期。"
        ],
        "notes": "",
        "id": "1cb5092a8e38d36ff668c8c2daa3c6df"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "入丛山隘见雪",
        "preface": "",
        "paragraphs": [
            "天公有意相归程，晓起千峰照眼明。",
            "一白自能遮百丑，只疑风味太清生。"
        ],
        "notes": "",
        "id": "4c7d3c81bb8355387cecf99685b60680"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "崇德道中",
        "preface": "",
        "paragraphs": [
            "忽忆西窗昼掩扉，却缘残照水边归。",
            "杜陵夔府坡南海，都似西窗此夕晖。"
        ],
        "notes": "",
        "id": "dd69ad4631e55571e0fb9c3dba4c8028"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "思家五首竹枝体  其一",
        "preface": "",
        "paragraphs": [
            "六旬余父身长健，九十重亲发不华。",
            "高堂无人供滫瀡，如何游子不思家。"
        ],
        "notes": "",
        "id": "791ffdbbe2e107ed8bec4bad70f2ad3b"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "思家五首竹枝体  其二",
        "preface": "",
        "paragraphs": [
            "淮阴母家田未买，汾曲先庐屋已斜。",
            "人生墓宅颇关念，如何游子不思家。"
        ],
        "notes": "",
        "id": "f3aea473025ea6d098e61946df913456"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "思家五首竹枝体  其三",
        "preface": "",
        "paragraphs": [
            "妇挼草汁浴蚕子，婢炙松明治枲麻。",
            "东阡西陌要耕麦，如何游子不思家。"
        ],
        "notes": "",
        "id": "b430420b1d8607a4dd1f7de668b701c7"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "思家五首竹枝体  其四",
        "preface": "",
        "paragraphs": [
            "儿多废学自浇花，女近事人今抱牙。",
            "儿女长成忧失教，如何游子不思家。"
        ],
        "notes": "",
        "id": "8dab2a1218ad4709a3fd81eb5ccf0173"
    },
    {
        "author": "汪梦斗",
        "dynasty": "宋",
        "type": "诗",
        "rhythmic": "",
        "title": "思家五首竹枝体  其五",
        "preface": "",
        "paragraphs": [
            "荷净轩前水浮鸭，翠眉亭下柳藏鸦。",
            "亦要丁宁春照管，如何游子不思家。"
        ],
        "notes": "",
        "id": "31829a4c9a0ad3a4c5f015e6a9f9b2f9"
    },
    {
        "author": "汪梦斗",
        "dynasty": "宋",
        "type": "词",
        "rhythmic": "人月圆",
        "title": "",
        "preface": "",
        "paragraphs": [
            "寻常一样窗前月，人只看中秋。",
            "年年今夜，争寻诗酒，共上高楼。",
            "一奁明镜，能圆几度，白了人头。",
            "良辰美景，赏心乐事，输少年游。"
        ],
        "notes": "",
        "id": "e25aff700d750f86aafd7031b2e4a2f8"
    },
    {
        "author": "汪梦斗",
        "dynasty": "宋",
        "type": "词",
        "rhythmic": "南乡子",
        "title": "",
        "preface": "",
        "paragraphs": [
            "西北有神州。",
            "曾倚斜阳江上楼。",
            "目断淮南山一抹，何由。",
            "载泪东风洒汴流。",
            "何事却狂游。",
            "直驾驴车度白沟。",
            "自古幽燕为绝塞，休愁。",
            "未是穷荒天尽头。"
        ],
        "notes": "",
        "id": "d79089984cbd25018a9f95e4262fa586"
    },
    {
        "author": "汪梦斗",
        "dynasty": "宋",
        "type": "词",
        "rhythmic": "摸鱼儿",
        "title": "",
        "preface": "",
        "paragraphs": [
            "忆旧时、东方□郡，东原尽是佳处。",
            "梁都破了寻南渡，几遍狐号鳝舞。",
            "君试觑。",
            "环一抹荒城，草色今如许。",
            "芳华旧地。",
            "曾一上飞云，歌台酒馆，落日乱鸦度。",
            "吟情苦。",
            "滴尽应雄老泪。",
            "凄酸非是儿女。",
            "西湖似我西湖否。",
            "只怕不如西子。",
            "秋欲暮。",
            "要一看秋波，又自催归计。",
            "休□浪语。",
            "待过江说与，高车驷马，今是朝天路。"
        ],
        "notes": "",
        "id": "b3c8370024a09de450bbece5aaa3a775"
    },
    {
        "author": "汪梦斗",
        "dynasty": "宋",
        "type": "词",
        "rhythmic": "朝中措",
        "title": "",
        "preface": "",
        "paragraphs": [
            "人言楼观似寥阳。",
            "巍倚太清傍。",
            "便有二京赋手，也须费力铺张。",
            "客窗梦断，星稀月澹，一枕凄凉。",
            "旧日春风汴水，□□多少垂杨。"
        ],
        "notes": "",
        "id": "1a67aecba7d5a4e10c43c5f02763c95f"
    },
    {
        "author": "汪梦斗",
        "dynasty": "宋",
        "type": "词",
        "rhythmic": "踏莎行",
        "title": "",
        "preface": "",
        "paragraphs": [
            "选得官归，黄埃满面。",
            "难於奏赋明光殿。",
            "秋帆落日渡淮来，三杯酒浊凭谁劝。",
            "旧日佳词，自吟一遍。",
            "绿袍不是嫦娥翦。",
            "红楼十里古扬州，无人为把珠帘卷。"
        ],
        "notes": "",
        "id": "e27d1f10294336a21729aba2ec7b7c6f"
    },
    {
        "author": "汪梦斗",
        "dynasty": "宋",
        "type": "词",
        "rhythmic": "金缕曲・贺新郎",
        "title": "",
        "preface": "",
        "paragraphs": [
            "满目飞明镜。",
            "忆年时、呼朋楼上，畅怀觞咏。",
            "圆到今宵依前好，诗酒不成佳兴。",
            "身恰在、燕台天近。",
            "一段凄凉心中事，被秋光、照破无馀蕴。",
            "却不是，诉贫病。",
            "宫庭花草埋幽径。",
            "想夜深，女墙还有，过来蟾影。",
            "千古词人伤情处，旧说石城形胜。",
            "又今说、断桥风韵。",
            "客里蝉娟都相似，只后朝、不见潮来信。",
            "且喜得，四边静。"
        ],
        "notes": "",
        "id": "08eb3971ae524772e9e2b0a6c45473e0"
    }
]