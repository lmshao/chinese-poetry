[
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "古意四首  其一",
        "preface": "",
        "paragraphs": [
            "龙文双宝剑，谁铸吴山英。",
            "秋水光的皪，俯视千金轻。",
            "犹余报仇血，白帝金天精。",
            "百用不缺折，潜锋埋故城。",
            "芒角不可掩，气冲牛斗星。",
            "卓哉两达士，一旦出幽冥。",
            "显晦各有数，飞沈两无情。",
            "孤雄顾其雌，玉匣时悲鸣。",
            "吴楚隔千里，沧波会神灵。",
            "一体互分合，变化不暂停。",
            "悠悠剑津水，早暮风云生。"
        ],
        "notes": "",
        "id": "7bfc55b85309b89187b087773b7a677e"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "古意四首  其二",
        "preface": "",
        "paragraphs": [
            "阳声鼓群动，更变无停机。",
            "至人夺造化，假合出范围。",
            "渭川起老龙，一龙不得随。",
            "化为百尺竹，玉立青差差。",
            "仙人去市门，三年愿相依。",
            "金丹迟不就，失路将安归。",
            "临分投之杖，平地去如飞。",
            "还家尚肉眼，弃掷不复持。",
            "回首失踪迹，飞腾息天池。",
            "惟余万丛玉，年年长新枝。",
            "犹疑风雨夜，回龙啸空陂。"
        ],
        "notes": "",
        "id": "d0a48ae020f6cc040ea88c1bffba33e5"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "古意四首  其三",
        "preface": "",
        "paragraphs": [
            "秦皇灭诸儒，若人媚幽独。",
            "偶来得名山，依山结茅屋。",
            "希声陶淳风，无意蕲绝俗。",
            "儿孙日以远，几见碧桃熟。",
            "渔郎从何来，延缘寒溪绿。",
            "兹游窥天秘，平生未经目。",
            "颇见有此容，父老邀我宿。",
            "清谈略晋魏，世路嗟翻覆。",
            "淹留信可乐，离念苦羁束。",
            "幡然理回棹，瑟瑟风吹足。",
            "往来记行迹，溪路三四曲。",
            "机心不自閟，何事惊麋鹿。",
            "回首不逢人，白云渺空谷。"
        ],
        "notes": "",
        "id": "b5bda107ef391a4d064f8e88932cdda6"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "古意四首  其四",
        "preface": "",
        "paragraphs": [
            "辽海有黄鹤，翛然出尘姿。",
            "结巢青松顶，百丈无柯枝。",
            "磐石护其卵，清露哺其儿。",
            "一朝羽翼成，丹霄恣遨嬉。",
            "夕倦宿月窟，朝饥饮瑶池。",
            "升高忽反顾，昔是今已非。",
            "归来三叹息，尘俗无由知。",
            "焉能与众鸟，碎啄随雄雌。",
            "欲语不可了，复作摩天飞。",
            "仰望邈不及，千载留余悲。"
        ],
        "notes": "",
        "id": "2ffde693541285458640968c472393e7"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "予读书之室先从兄时南尝扁以绿猗今二十余年矣感叹存殁遂成长篇",
        "preface": "",
        "paragraphs": [
            "峨峨高山东，迢迢青溪曲。",
            "采蘅撷薜荔，结搆蜗牛屋。",
            "中有读书堂，堂外万修竹。",
            "错出泉石间，翛然隔尘俗。",
            "劲刚逢干节，空洞夷齐腹。",
            "长钓横江鲸，翠立摩天鹄。",
            "借问主人谁，彼美清如玉。",
            "瓶罂空四壁，简册富万轴。",
            "小篆揭新扁，高步踵前躅。",
            "箨龙忽变化，遗歌焉忍续。",
            "岁晚坐相向，此君幸予辱。",
            "荣悴纷变态，风雨寒旸燠。",
            "春来枝叶蕃，苍璆森在目。",
            "势且干青云，肯顾凡草木。",
            "怜渠痛洒扫，日哦三四幅。",
            "吾诗试评品，千古配淇澳。"
        ],
        "notes": "",
        "id": "f3b6f41d4dee230eb21bdc6850343db5"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "富山泉",
        "preface": "",
        "paragraphs": [
            "先故居此山，两翁各婵嫣。",
            "少翁复北徙，宅废余此泉。",
            "翁死且求饮，他水辄弃捐。",
            "试以真水往，一杯同蜕蝉。",
            "两翁不可见，久矣为飞仙。",
            "泽余有尽世，泉流无竭年。",
            "耜岩少翁后，往岁勘丹铅。",
            "倚徙感陈迹，瘦蛟落长牋。",
            "迩来绝妙语，此意谁能传。",
            "岂知援溺手，铁石新磨镌。",
            "嗟予世味薄，饮水抛荤膻。",
            "时时汲修绠，洗眼看残编。"
        ],
        "notes": "",
        "id": "2a7059d6e830124d63a28744b5397b6e"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "上按察胡大使",
        "preface": "",
        "paragraphs": [
            "我生苦不早，已后朱紫阳。",
            "居近世未远，颇亦承余光。",
            "恭惟紫阳翁，派接周程张。",
            "实学有实用，为世作舟航。",
            "古人不可见，来者犹有望。",
            "紫山豪杰士，理学望北方。",
            "帝忧浙右民，烦公持台纲。",
            "吾道无南北，得志同济量。",
            "我亦忝诸生，得升绣衣堂。",
            "厥今民凋瘵，如疾居膏肓。",
            "弃捐不自保，况复有蓄藏。",
            "吏贪不加恤，乘时肆夺攘。",
            "愿公活斯民，风俗还虞唐。"
        ],
        "notes": "",
        "id": "427301fc4080ba64a9558eb1fc6a014d"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "贺寺簿先生入新居",
        "preface": "",
        "paragraphs": [
            "紫阳从西来，孤峰望吴越。",
            "自昔有佳人，高蹈造理窟。",
            "雉山走其下，清淑鬰未发。",
            "吾宗紫阳居，秀挺鸾凤骨。",
            "家学印大程，南北斗柄揭。",
            "迩来卜新居，佳气渺葱鬰。",
            "天香生桂兰，野性老薇蕨。",
            "嬉游独乐园，翛然立清绝。",
            "我来坐庭隅，幽草澹风月。",
            "图书有真趣，为指掌中诀。"
        ],
        "notes": "",
        "id": "949204e73815e7197d24a939c8e49728"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "牧牛",
        "preface": "",
        "paragraphs": [
            "我有折角牛，放在前山麓。",
            "山瘦石棱棱，岁月老觳觫。",
            "掺掺过百指，仰此种田谷。",
            "短笛卧斜阳，我饭何时足。"
        ],
        "notes": "",
        "id": "692b5679fae7ece86ccba1a887b00a37"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "知几",
        "preface": "",
        "paragraphs": [
            "利欲沈着人，犹如胶漆盘。",
            "谁能逝不濯，背走急水滩。",
            "仕宦岂不好，惟有知几难。",
            "西风动归兴，至今数张翰。"
        ],
        "notes": "",
        "id": "f942da44be945df1cd9c4a8916ecfa0a"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "读李翰林诗",
        "preface": "",
        "paragraphs": [
            "喜诗如喜酒，举世流馋涎。",
            "问酒有何好，妙处竟不传。",
            "古人日已远，绝响三百篇。",
            "后来谁措手，讽咏皆陈编。",
            "自从骚选起，众作同虫蝉。",
            "宪章日沦丧，变灭成飞烟。",
            "翰林非世人，金晶应星躔。",
            "手弄玉帝旗，堕作诗酒仙。",
            "行迹老屐齿，侠气余龙泉。",
            "淋漓洒醉墨，妙语穷真筌。",
            "信手拈斧斤，一挥中方圆。",
            "彼哉夸夺子，骇汗莫敢肩。",
            "玉堂不能留，飘落南海边。",
            "从此夸汗漫，一往五百年。",
            "生平尚邱壑，梦想岷峨巅。",
            "慙君赠醉侯，我饮不滴涓。",
            "我诗如我饮，抚顶期相怜。",
            "莫乞飞霞佩，学举白玉盘。"
        ],
        "notes": "",
        "id": "2fe3d5321ebf4e060196073577cb9fc7"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "九日读陶渊明诗",
        "preface": "",
        "paragraphs": [
            "晋有靖节翁，古昔称高士。",
            "自陈簪组后，为义不两仕。",
            "虽乏报韩功，深怀帝秦耻。",
            "拂衣归故园，寒菊被栗里。",
            "醉余洒新诗，题自庚子始。",
            "托此明大闲，言外有余旨。",
            "我生后千岁，历十五庚子。",
            "区区一垤中，起灭纷未已。",
            "壮夫感颓光，大运悲逝水。",
            "登高极遐想，舒卷寓至理。",
            "风期渺相接，衰暮竟谁似。",
            "酌泉荐芳馨，茫茫九泉起。"
        ],
        "notes": "",
        "id": "283e676422cc47d4698a861faace622d"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "夜坐阅书",
        "preface": "",
        "paragraphs": [
            "贾不至千万，仕不至万石。",
            "时穷两不遂，衰鬓秋萧瑟。",
            "平生用力处，文字派六籍。",
            "胸中万斛泉，老不出涓滴。",
            "丈夫处世间，志愿何时毕。",
            "抱此无用物，价重连城璧。",
            "蛟龙死泥沙，蟠屈留遗迹。",
            "政使传后人，虚名复何益。"
        ],
        "notes": "",
        "id": "ed3113680e31859cf4afb166e0b898c0"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "寄题吴爱菊",
        "preface": "",
        "paragraphs": [
            "渊明归故园，心与境俱会。",
            "种菊满东篱，高致在菊外。",
            "故人绝世好，尚友渺千载。",
            "幽赏属同流，更有心期在。"
        ],
        "notes": "",
        "id": "b9bb53b63624c7c3f04cbe69e76ae090"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "古意",
        "preface": "",
        "paragraphs": [
            "子房英特人，易老穷根柢。",
            "纵横出妙用，万变不离体。",
            "当其报秦时，家难不顾弟。",
            "挥槌捣祖龙，结客自燕蓟。",
            "天地为震动，此身一稊米。",
            "秦亡志虽酬，韩破颜仍泚。",
            "来谒龙准公，投机类天启。",
            "中原纷战争，两强力难觝。",
            "雍容谈笑间，国耻竟刷洗。",
            "旧君有反服，臣子获尽礼。",
            "雄心就敛退，勋业犹唾涕。",
            "仙人在何许，高步凌北济。",
            "壑松作糗粮，煮石当酒醴。",
            "千载邈高风，仰望首重稽。"
        ],
        "notes": "",
        "id": "20fe8d01bc34dfb86bc6cf980497ea9c"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "郡人有朱买臣严子陵按史传买臣吴人尝出为会稽太守名曰乡郡会稽盖今两浙之地吾郡特以去州二十里曰朱池为买臣昔居之地难以考见其实子陵晚耕于富春山中则今钓台是也二公出处不同心事亦异姑以其同为郡人各赋一首使九原有作不怅来者之不我知也  其一",
        "preface": "",
        "paragraphs": [
            "鲁不识仲尼，妄谓东家氏。",
            "知音古为难，而况谐俗耳。",
            "寒松翳遗貌，吊古独倚徙。",
            "歌声余老樵，昔居竟谁是。",
            "当年翁子贫，卖薪沽酒市。",
            "一朝入汉庭，歘作青云士。",
            "出领虎符贵，牛酒贺闾里。",
            "邸间绶若若，差排庭中吏。",
            "旁人自送迎，我亦附长史。",
            "片言负茂陵，奇祸竟博死。",
            "穷通有定分，何足计戚喜。",
            "豆羹辄动色，未可欺妻子。",
            "阿妇非弃翁，颇亦窥见此。",
            "后车且耻载，谁肯并庙祀。"
        ],
        "notes": "",
        "id": "4f80f3c06d6b4566a7cb2f814cdd9115"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "郡人有朱买臣严子陵按史传买臣吴人尝出为会稽太守名曰乡郡会稽盖今两浙之地吾郡特以去州二十里曰朱池为买臣昔居之地难以考见其实子陵晚耕于富春山中则今钓台是也二公出处不同心事亦异姑以其同为郡人各赋一首使九原有作不怅来者之不我知也  其二",
        "preface": "",
        "paragraphs": [
            "舟行征君里，步登征君山。",
            "雪濑潄我齿，玉泉洗我肝。",
            "遐想台上人，披裘曳渔竿。",
            "去齐复适吴，来往浮云闲。",
            "一钓得文叔，客星照林峦。",
            "再钓得小苑，高风凛祠坛。",
            "古人邈不及，绝俗为甚难。",
            "一时尚奇怪，千载起懦顽。",
            "我歌小招词，公来颜不欢。",
            "长啸震冥杳，载月下前滩。"
        ],
        "notes": "",
        "id": "e56cccfbe5021ed8db882952dd59d3bb"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "昌阳",
        "preface": "",
        "paragraphs": [
            "昌阳十二节，茸茸碧且鲜。",
            "不堪置几案，拳石留余妍。",
            "托根寄幽绝，夐在荒山巅。",
            "不瞩妇女盼，不闻鸡犬喧。",
            "水石相依附，花开已千年。",
            "一朝服食成，肌骨翔飞鸢。",
            "我欲啜此草，隠诀无由传。",
            "逝将涉浩荡，相期十洲仙。"
        ],
        "notes": "",
        "id": "a4f57cc2535337166e7b20042f46a958"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "咏史",
        "preface": "",
        "paragraphs": [
            "代马必死战，韩卢必死猎。",
            "万族虽有殊，受性固莫夺。",
            "君看伏波翁，心火老不灭。",
            "万里战壶头，赤手拥马鬣。",
            "前言一朝酬，英气半途折。",
            "海南纪铜柱，城西埋石𫈵。",
            "所以高世人，甘守田园拙。",
            "梧楸老归梦，桑梓借余热。",
            "人生贵适意，似用生分别。",
            "为问泽车乘，何如水鸢跕。"
        ],
        "notes": "",
        "id": "b002370d843099ca6beed3b40cdac807"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "早行",
        "preface": "",
        "paragraphs": [
            "出门挂襆被，客路寒溪早。",
            "团团雾中日，淡月隠林梢。",
            "村巷驱饥牛，枫林度飞鸟。",
            "山行未十里，佳处辄藉草。",
            "道逢青衿生，肝胆总倾倒。",
            "分手各东西，苹花风袅袅。"
        ],
        "notes": "",
        "id": "21231c0f9a812d292075abf38309e91b"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "晚坐有感",
        "preface": "",
        "paragraphs": [
            "青山围四旁，南断如金玦。",
            "残霞映寒碧，杳杳鸟孤没。",
            "我本忘机人，忽忽老岁月。",
            "身系三家村，心到极穷发。",
            "萧然病脚僧，丈室坐说法。",
            "事业谁做尽，尧舜行不彻。",
            "义理谁说尽，孔孟引不发。",
            "有心阻世用，自来同一辙。",
            "人生直如寄，世路会有役。",
            "何时拂衣去，结筏造溟渤。"
        ],
        "notes": "",
        "id": "ba5c428ba4e80998320b23dc643891ca"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "黄杨",
        "preface": "",
        "paragraphs": [
            "万物具生理，日与化工运。",
            "黄杨性独殊，一岁长一寸。",
            "气机有时歇，厄会屡遭闰。",
            "岂无土壤培，亦有雨露润。",
            "尔寿传云仍，尔木仅寻仞。",
            "老氏损成益，颜子退为进。",
            "至人妙观物，此理如符印。"
        ],
        "notes": "",
        "id": "f9296f14101f942e9c28740e980a0824"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "竹夫人",
        "preface": "",
        "paragraphs": [
            "残阳未敛戍，中夜苦无奈。",
            "噆肤跳蚤行，掠面飞蚊过。",
            "玲珑织翠缕，有来馈一个。",
            "不惟供夜直，亦可专房卧。",
            "此君丈夫心，节操抱寒饿。",
            "未免斤斧伤，复受巾帼涴。",
            "我老乏风情，偃息便慵惰。",
            "不令魁梧人，化作儿女愞。"
        ],
        "notes": "",
        "id": "dfaaceab5a101abc7912898c4ac1416d"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "雁奴",
        "preface": "",
        "paragraphs": [
            "雁落常水宿，奴辄警暗晦。",
            "己逸渠处劳，祸患出恩爱。",
            "老渔穷意巧，半夜弄光怪。",
            "奴亟告其群，举群惊相戒。",
            "渔火不时明，奴告不息喙。",
            "众方恬梦寐，不悟伏机械。",
            "一夕虽屡惊，四顾无己害。",
            "利嘴丛之身，尤恐奴相卖。",
            "渔者乘其嚣，尺箠尽同队。",
            "辱令孟坚死，依势博陆败。",
            "小忠悮平昔，今日复何悔。"
        ],
        "notes": "",
        "id": "05fdd17099e7e77d0b3803164cd1e79a"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "前梁父吟",
        "preface": "",
        "paragraphs": [
            "朝趋梁父岑，暮投梁父麓。",
            "左肩抱长欃，右手牵黄犊。",
            "禾生亘原隰，生计自为足。",
            "罢耕还读书，何必事精熟。",
            "茫茫万古坟，苞括纳心曲。",
            "琅山蔼空青，淄水涨寒绿。",
            "嗟我七尺躯，披云卧幽独。",
            "抱膝一长吟，清响振空谷。"
        ],
        "notes": "",
        "id": "428be085752b41809cbc23a7df7d4035"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "后梁父吟",
        "preface": "",
        "paragraphs": [
            "我生在畎亩，志愿向此毕。",
            "粝饭为我粮，丑女为我室。",
            "英英帝家胄，屡驾款蓬荜。",
            "片言误相酬，搀我手不释。",
            "立谈豢吴儿，再战走汉贼。",
            "托孤赴永安，仗钺驻渭北。",
            "人生盛意气，事会靡终极。",
            "桑株渺何许，岁月去如掷。",
            "朗然舒卷心，始末本无隔。"
        ],
        "notes": "",
        "id": "05fcb5d225a43fac80cfe297f1a3971b"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "偶阅渊明开岁古诗因和其韵",
        "preface": "",
        "paragraphs": [
            "开岁倏五十，陶翁感浮休。",
            "我生苦后陶，夜梦从之游。",
            "大块无停机，岁月去如流。",
            "弃家客东安，泛泛双浮鸥。",
            "羲轩古主人，中古称旦丘。",
            "大伦具五常，大法列九畴。",
            "寥寥向千载，孤唱绝众酬。",
            "藐然愧前哲，中路肯止不。",
            "逝言晚闻道，恻恻怀长忧。",
            "廓落八纮内，俛仰吾何求。"
        ],
        "notes": "",
        "id": "b753de862a1d5f0e78ef801b9400e179"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "别洪复翁",
        "preface": "",
        "paragraphs": [
            "十载与君友，何曾异悲欢。",
            "忧寒夜同袍，念饥日同餐。",
            "晚节各大缪，浊世多波澜。",
            "我争东山墩，君赴金沙滩。",
            "云萍不相接，我穷君长叹。",
            "出门重入门，转觉营生难。",
            "故人赠尺书，招我来东安。",
            "水云三百里，飞鸿集江磐。",
            "君如跨海鹏，发轫𬸣𬸣翰。",
            "咫尺视万里，归溯天池湍。",
            "梅花点飞雪，相将理征鞍。",
            "新诗月几首，愿寄青琅玕。"
        ],
        "notes": "",
        "id": "2ea8e30668c24919669dbef4b3657ab2"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "葛溪浴丹泉",
        "preface": "",
        "paragraphs": [
            "杉松翳苍翠，古寺依寒溪。",
            "小桥度空阔，胜事穷朝𬯀。",
            "仙人渺何许，昔年此孤栖。",
            "丹成余此泉，高步凌云梯。",
            "至今浴丹处，精光贯虹霓。",
            "老仙不厌世，寄迹随东西。",
            "当时不相顾，野鹤群凫鸡。",
            "一朝上寥廓，指爪留沙泥。",
            "我生旷劫内，临老归途迷。",
            "犹疑丹在水，清咽分刀圭。"
        ],
        "notes": "",
        "id": "010bdc6c1b0928e4bfdc218a9d0e3325"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "和渊明杂诗奈何五十年韵",
        "preface": "",
        "paragraphs": [
            "我生未为后，议论颇自喜。",
            "读书见古人，慷慨欲立事。",
            "既壮涉忧患，辗转不如意。",
            "五十今到门，翻与穷鬼值。",
            "老马但垂头，不似新驹驶。",
            "前途勿复道，有酒且勤置。"
        ],
        "notes": "",
        "id": "74d58106652853b4947e57792beaa0b6"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "比来东安以欢字十二韵别复翁继有和章送别今再和答之",
        "preface": "",
        "paragraphs": [
            "我携无言子，东去颜不欢。",
            "故人日已远，嘿嘿寝与餐。",
            "寄洪乐山水，冈峦涌涛澜。",
            "有时戏吟诗，音韵摇风滩。",
            "朋侪相征逐，歌笑杂悲叹。",
            "朝吴暮过楚，千里不惮难。",
            "功成早敛退，骑鹤伴子安。",
            "下视地上友，俛首依江磐。",
            "低飞不能起，俯借摩天翰。",
            "我老涉世患，衰懦心不湍。",
            "从君上寥廓，永谢舆与鞍。",
            "归来不空手，玄圃收明玕。"
        ],
        "notes": "",
        "id": "21b209012b46d29e4bb1e8d9ad4025da"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "诗人咏鸱夷西子之事多矣按越败于鲁哀公元年想鸱夷五饵之策必其时也至哀公二十二年越灭吴西子复归计其年亦老矣岂鸱夷如洛阳贾人不能忘情于旧约耶",
        "preface": "",
        "paragraphs": [
            "去时苎萝山，送我抟黍叫。",
            "归时苎萝山，迎我桃花笑。",
            "一别二十年，过眼如风燎。",
            "人生重后会，世事中前料。",
            "未惊马齿长，犹喜鸡皮少。",
            "功名志已酬，富贵头终掉。",
            "傍君鸱夷桨，舞我乌栖调。",
            "抚景惜余年，烟波老渔钓。"
        ],
        "notes": "",
        "id": "2a774f18cc9c42ef1929afb790a75f20"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "古意六首  其一",
        "preface": "",
        "paragraphs": [
            "老樵腰短斧，朅来此山中。",
            "林深绝人迹，邂逅两老翁。",
            "石上安棋局，零落归飞鸿。",
            "置斧偶坐睨，终竟谁雌雄。",
            "低头欲借问，冉冉巢云松。",
            "索寞下山去，树杪余残红。",
            "不知岁月远，但见邑屋空。",
            "神仙在何处，只与人世同。",
            "眼浄偶自见，心到遥相通。",
            "片时处仙境，百年坐春风。",
            "区区笑刘吕，妄觅蓬莱宫。"
        ],
        "notes": "",
        "id": "6fcc8128207245fef50755924365c805"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "古意六首  其二",
        "preface": "",
        "paragraphs": [
            "谁斧若木枝，铜干苍玉叶。",
            "年年来沧波，疑与溟渤接。",
            "戏携赤玉舄，跨此寒岌嶪。",
            "飘然造殊庭，不用维与楫。",
            "浩浩吹天风，凉气入衣衱。",
            "拍浮天汉滨，匏瓜芒𤇹𤇹。",
            "黄牛不服箱，放绳掉长鬣。",
            "素娥不织裳，抛梭理香颊。",
            "千年苍藓痕，机杼空妥帖。",
            "疑是娲皇土，藏去压归箧。",
            "归来不知处，满目迷空堞。",
            "惟有卖卜人，知向天根蹑。"
        ],
        "notes": "",
        "id": "7278c59d9ccdb1d99cd11dc57f6c3818"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "古意六首  其三",
        "preface": "",
        "paragraphs": [
            "翩翩南昌尉，来自九江西。",
            "天关列虎豹，欲进无阶梯。",
            "臣有治安策，不忍死穷栖。",
            "浮浮山林气，披褐朝金闺。",
            "上言讦贵戚，下言悯群黎。",
            "肉食久喑默，狂叫发草藜。",
            "臣言可采择，寸刀刳鲸鲵。",
            "一再不合意，反旆风凄凄。",
            "君纲坠不振，况复子与妻。",
            "自谐尘外约，东游隠会稽。"
        ],
        "notes": "",
        "id": "43926e998a6592da5d211ccf37571537"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "古意六首  其四",
        "preface": "",
        "paragraphs": [
            "武夷千余仞，山上巢群仙。",
            "曾游析木津，醉堕白玉船。",
            "其下谁换骨，润州小婵娟。",
            "烱烱玉莲锁，栖之此山颠。",
            "丹砂一点染，灵化谁控抟。",
            "尘根洗不尽，展转来凡间。",
            "从言一念失，巫山渺云烟。",
            "徒然八十返，空度三千年。"
        ],
        "notes": "",
        "id": "8bac78f6c1c895a64cd790bf3c9df77b"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "古意六首  其五",
        "preface": "",
        "paragraphs": [
            "牧牛长得嬉，牧马长得骑。",
            "惟有牧羊苦，奔走脚脱皮。",
            "道人不我惜，令作牧羊儿。",
            "我羊数万头，岂不为渴饥。",
            "食草百步间，寒碧青萋萋。",
            "少许自为足，不慕饱与肥。",
            "羊眠即化石，羊行不跳篱。",
            "竟日卧松下，谁知藉金闺。",
            "紫烟横石室，兄来莫相疑。"
        ],
        "notes": "",
        "id": "b7d7097177ccc08d135edc0b516d2f45"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "古意六首  其六",
        "preface": "",
        "paragraphs": [
            "博浪不成功，偶此脱民籍。",
            "客从何方来，年纪约五百。",
            "相逢昧平生，视我犹厮役。",
            "知是羲皇人，来去了无迹。",
            "神机不忍閟，袖有青囊册。",
            "读之尽绿字，历历幕中画。",
            "十年风尘中，谈笑等儿剧。",
            "清浊同一源，凡圣本无隔。",
            "愿言邈清风，归来抱山石。"
        ],
        "notes": "",
        "id": "490b327a6891a994613bc943bca5a7fb"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "田家四事 耕",
        "preface": "",
        "paragraphs": [
            "古人以农仕，仕即为公卿。",
            "未仕有常业，安得不躬耕。",
            "我耕常及时，破块当初晴。",
            "坟垆土性异，勤怠人力并。",
            "泥涂淤手足，雾露沾裳缨。",
            "妇子挈午饷，劳苦宽我情。",
            "罢耕亟放牧，吾牛亦饥鸣。",
            "投耒重回首，深山空月明。"
        ],
        "notes": "",
        "id": "e56cbf97e26bdda5b173d7a623ee82f8"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "田家四事 种",
        "preface": "",
        "paragraphs": [
            "我生古扬州，田下异梁雍。",
            "山田种荒菜，水田种浮葑。",
            "地力肥瘦兼，农器有无共。",
            "及时撒新谷，抟黍递幽哢。",
            "生意日夜长，移秧趁芒种。",
            "未嫌豚酒祝，自乐鸡黍供。",
            "落日竹枝歌，犹是豳原颂。"
        ],
        "notes": "",
        "id": "a92ca5035766837e36e3cbab44767bf5"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "田家四事 耘",
        "preface": "",
        "paragraphs": [
            "良苗已入土，田间水沄沄。",
            "昨夜苗根发，翳叶如烟云。",
            "草生害我苗，匝月一再耘。",
            "是时人苦热，出门天未昕。",
            "鬰蒸体流膏，爬捽手生皲。",
            "手荼拥根节，腰草驱蝇蚊。",
            "青青衿佩子，从事哀我勤。",
            "哀我勤自乐，尔非沮溺群。"
        ],
        "notes": "",
        "id": "95da9a80c17efb304a82addf74cb93a8"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "田家四事 获",
        "preface": "",
        "paragraphs": [
            "凉风入衣襟，斜日照墟落。",
            "我稼将登场，筑杵声橐橐。",
            "宵征备寇盗，日行呀鼠雀。",
            "腰镰赴田间，是处竟秋获。",
            "刈疾笑翁健，负重惭儿弱。",
            "山炊杂戎菽，野草配场藿。",
            "人生累衣食，计较一饷乐。",
            "已矣复何言，吾生老耕凿。"
        ],
        "notes": "",
        "id": "e069712945cb256f8e9461425550a85f"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "喜雨",
        "preface": "",
        "paragraphs": [
            "去年稻田荒，七月青虫起。",
            "今年七月雨，稻田盈尺水。",
            "人生会有涯，饥饱互煎煮。",
            "造物如狙公，颠倒生嗔喜。",
            "我岑枯槁人，未脱烟火味。",
            "试问河豚羹，何如江鲙美。"
        ],
        "notes": "",
        "id": "c6ed31b8bb717f0eafb4d693152f7ac1"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "予家窗外种竹逾千个每开窗辄相对终日今岁馆前亦多竹遂赋一首",
        "preface": "",
        "paragraphs": [
            "五年惯在家，贫贱自称好。",
            "饥鹰空护巢，疲马长恋藁。",
            "森萷万修竹，自喜结交早。",
            "旦暮从渠游，不恨两枯槁。",
            "今年出山去，败鼓费击考。",
            "此君不我嫌，到处惬怀抱。",
            "翛然书斋下，粉黛间新老。",
            "相看便歌咏，物外恣探讨。",
            "此生一过客，去住何足道。",
            "竹下有石交，归来薙幽草。"
        ],
        "notes": "",
        "id": "321a6e086687bdfb7c8690e72264e386"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "咏史 李陵",
        "preface": "",
        "paragraphs": [
            "都尉出塞北，全军战浚稽。",
            "喊声春霆震，杀气阴云低。",
            "单于不相识，借问将军谁。",
            "将军本将种，氏族派陇西。",
            "天明鼓音死，剑斩军士妻。",
            "尘沙昏白日，道路东西迷。",
            "马蹄去不返，边草空萋萋。",
            "高堂视白发，到死长悲啼。",
            "归期日复日，老病天一涯。",
            "可怜龙门翁，空作无阴儿。"
        ],
        "notes": "",
        "id": "eda49413d6b5577d735169d27022f8ec"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "咏史 苏武",
        "preface": "",
        "paragraphs": [
            "中郎出玉门，簜节照绝域。",
            "使指未分明，奇祸谁能测。",
            "剑钝割不深，一朝来海北。",
            "霜风入氍毹，冰雪冻服匿。",
            "老羝石女儿，岁久无出息。",
            "遣来小居次，无何乳通国。",
            "古人凛垂戒，男女及饮食。",
            "多少英雄人，此心灭不得。",
            "万里十九年，费尽一生力。",
            "归来麒麟中，愁绝远山色。"
        ],
        "notes": "",
        "id": "4ff33c807c2b10858bd0d88d4f1b1766"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "咏史 邵平",
        "preface": "",
        "paragraphs": [
            "故侯学种瓜，衰荣互相代。",
            "随时改门户，不改独心在。",
            "中原方起事，未有山西对。",
            "不藉芒砀云，远激浙江汇。",
            "非关拣点人，自为非主吠。",
            "蹉跎志不就，去住无留碍。",
            "晚入丞相合，不堕笼络内。",
            "片言中臣主，颠倒穷百态。",
            "除却下邳侯，汉庭无此辈。"
        ],
        "notes": "",
        "id": "c4ed77f9a1a59e93477e70cd1b898c1f"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "咏史 谢安",
        "preface": "",
        "paragraphs": [
            "安石在东山，岂是无心者。",
            "投迹高隠中，妓乐妙陶写。",
            "功成间管蔡，洒泣悲用舍。",
            "乃知富贵人，此心未脱洒。"
        ],
        "notes": "",
        "id": "0888ad13c8040f22cc4f054fe14dae30"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "咏史 杨恽",
        "preface": "",
        "paragraphs": [
            "请君邯郸舞，听我弘农曲。",
            "本是田家人，误窃封侯禄。",
            "贵盛难久居，终然手反复。",
            "南山有旧业，披榛撒戎菽。",
            "苗稀草荒秽，欲锄力不足。",
            "归来日已夕，一醉酒新熟。",
            "歌罢即长眠，悲苦过于哭。"
        ],
        "notes": "",
        "id": "669a45b1531ca21deb80dfb145501981"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "感兴二十七首  其一",
        "preface": "",
        "paragraphs": [
            "斑斑林中雉，雌雄伺朝晖。",
            "鼓翅飞不远，山田麦苗肥。",
            "饮啄百步间，未暮相随归。",
            "当春哺群雏，长大各自飞。",
            "宇宙岂不大，嗟尔为生微。",
            "穷途守一辙，毕命芝与薇。"
        ],
        "notes": "",
        "id": "4e66ee7e6a749c4d9eb0e22e004425b4"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "感兴二十七首  其二",
        "preface": "",
        "paragraphs": [
            "婉婉马上女，两颊莹寒玉。",
            "弓弯敲镫踏，侧立纷相逐。",
            "借问谁家儿，近出常山族。",
            "儿家昔鼎贵，煌煌什朱毂。",
            "父亲守常山，忽值胡马蹙。",
            "起义功不成，巢倾卵亦覆。",
            "妾身转流落，岁久无钱赎。",
            "欲去无缘由，安得南飞鹄。"
        ],
        "notes": "",
        "id": "24cf14c1b743a5acb85362d1226abcbd"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "感兴二十七首  其三",
        "preface": "",
        "paragraphs": [
            "死时鲍鱼臭，生时椒兰芬。",
            "好恶相补报，不及寸与分。",
            "当其得势时，六合旁无人。",
            "侯邦尽夷灭，胡马亦逡巡。",
            "岂知骊山下，金棺化灰尘。",
            "所以杨王孙，自与木石亲。",
            "累累三尺土，悠悠百年身。"
        ],
        "notes": "",
        "id": "6de9ae3030c197d5ef514cbc7ff11518"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "感兴二十七首  其四",
        "preface": "",
        "paragraphs": [
            "去年春花少，开晚不及时。",
            "今年花开早，满树红离披。",
            "多花岂不好，中有枯死枝。",
            "夏潦则秋旱，物理有盈亏。",
            "鬰鬰松与柏，收敛含华滋。",
            "严霜岁欲暮，苍翠无时衰。"
        ],
        "notes": "",
        "id": "db9492bd878087b2ba30578fa557ef13"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "感兴二十七首  其五",
        "preface": "",
        "paragraphs": [
            "朱楼远迢递，缭以十里墙。",
            "浮云隠华桷，夹路翳杉篁。",
            "山河未曾改，世事不可量。",
            "往者胡马来，主人意苍黄。",
            "半死半脱走，儿女不及将。",
            "朝为绮罗丛，暮作瓦砾场。",
            "近传有其妾，托身于襄阳。",
            "一男作酒保，相望居河梁。",
            "骨肉各分别，中原渺茫茫。",
            "浮云何足羡，俛仰悲荒凉。"
        ],
        "notes": "",
        "id": "d7cac4c027666401e099f2f37741927b"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "感兴二十七首  其六",
        "preface": "",
        "paragraphs": [
            "阴阳转两轮，五气扇双磨。",
            "有生寓寰中，蒙蒙如喷唾。",
            "鱼鸟各飞沈，梧棘称小大。",
            "多妇彭祖寿，立善夷齐饿。",
            "众星欲西行，劲风牵以左。",
            "苍苍望北极，天命知何奈。"
        ],
        "notes": "",
        "id": "73d7ebc06445799af46c3ef0df595271"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "感兴二十七首  其七",
        "preface": "",
        "paragraphs": [
            "松柏生高冈，藤萝托臭味。",
            "结交青云上，缓急不相弃。",
            "生平尚然诺，仿佛杜穉季。",
            "出入王侯门，平地生翼翅。",
            "两都尚勋阶，五管盛声利。",
            "朝挟尺书去，满纸一署字。",
            "赠我千黄金，挥斥犹涕泪。",
            "儿女怜贱贫，谁知丈夫志。"
        ],
        "notes": "",
        "id": "e1bf509bd455ef5149720cb858de98de"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "感兴二十七首  其八",
        "preface": "",
        "paragraphs": [
            "种竹依远林，风急杪不折。",
            "同根有荣枯，枯枝先断截。",
            "茫茫天壤间，小大各纠结。",
            "惟人具知识，兄弟况同血。",
            "一居卿相位，仆妾借余热。",
            "升沈各为谋，滴水不通泄。",
            "人生骨肉亲，富贵犹一吷。",
            "丈夫属有思，莫笑袁刘拙。"
        ],
        "notes": "",
        "id": "2f8787c0cbf08a86f5d72c01fd52e06c"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "感兴二十七首  其九",
        "preface": "",
        "paragraphs": [
            "浙江万里浪，杳杳来夹碣。",
            "倒流趋海门，震薄鱼龙窟。",
            "舶舟何处来，随潮出复没。",
            "眩眼方摇摇，歘至如飞鹘。",
            "水天漭无际，雷风互飞发。",
            "寄身波涛中，性命危一发。",
            "寄语弄潮儿，昨夜缺完月。"
        ],
        "notes": "",
        "id": "54692733cc37f67579cbdf994ded803d"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "感兴二十七首  其一○",
        "preface": "",
        "paragraphs": [
            "转丸有余巧，物莫如蛣蜣。",
            "置身粪壤中，不复知臭香。",
            "儿女苦贫贱，自爱钱满床。",
            "丈夫意见别，胡为死排墙。",
            "人心最灵智，自合知短长。",
            "清浊虽异趣，均堕声利场。",
            "为善与为利，相去争毫芒。",
            "不见舜与跖，鸡鸣辨存亡。"
        ],
        "notes": "",
        "id": "5808cd8158eb83c53319375b8a7a4a77"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "感兴二十七首  其一一",
        "preface": "",
        "paragraphs": [
            "旧籍占东南，相去天一握。",
            "曩闻大瀛海，出缩几蜗角。",
            "欲说耳目隘，欲涉关河邈。",
            "离合自有时，甫见一南北。",
            "逝将摆世事，羽化骑鸾𬸦。",
            "朝行过夷门，暮去宿易涿。",
            "三晋多权谋，邹鲁守经学。",
            "人生出与处，相逢饱商榷。",
            "弃捐何足惜，无为悮奇璞。"
        ],
        "notes": "",
        "id": "31ef8b6f93b6d73858030e20eb6d841e"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "感兴二十七首  其一二",
        "preface": "",
        "paragraphs": [
            "朝登北邙坂，暮抵乐游原。",
            "燐火翳复吐，髑髅夜呼冤。",
            "不见昔时主，但见陵与园。",
            "银凫已羽化，石马犹草根。",
            "向来争天子，一口吞乾坤。",
            "谁知百年后，不免遭樊温。",
            "宝玉频发掘，朽骨无精魂。",
            "景昭去何处，芳草悲颓垣。",
            "县官供衣食，当时多子孙。"
        ],
        "notes": "",
        "id": "3979a9b2d89d422f634264d19ec7f03d"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "感兴二十七首  其一三",
        "preface": "",
        "paragraphs": [
            "月府有奇木，根干饱清露。",
            "生香异凡间，冲风落天路。",
            "高枝舞青鸾，低枝弄霜兔。",
            "姮娥方妙年，衣采纯纯素。",
            "娉婷不肯嫁，含情待谁诉。",
            "昨与汗漫期，径向银河渡。",
            "授我不死药，倚徙怨迟暮。",
            "即席欲服食，终夕愁相误。",
            "悠悠下高寒，回首空烟雾。"
        ],
        "notes": "",
        "id": "f21acfed24d09f94188c95bee756e0e4"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "感兴二十七首  其一四",
        "preface": "",
        "paragraphs": [
            "南国有美人，纨素閟清艳。",
            "房栊凄冷风，孤缸飐寒燄。",
            "抱琴鼓黄钟，盎盎牛鸣堑。",
            "一弹春岫妍，再鼓秋波滟。",
            "却立步苍茫，嘿嘿有何念。",
            "秋夜不肯明，霜露畏点染。",
            "独宿守空帷，寸抱耿霜剑。"
        ],
        "notes": "",
        "id": "f017da8e5d68c385dfc72bf33c0f1293"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "感兴二十七首  其一五",
        "preface": "",
        "paragraphs": [
            "石兰媚幽姿，丛生在空谷。",
            "霜雪冻不死，寒碧秋更绿。",
            "结交薇蕨中，畴昔傍人屋。",
            "山行偶见之，采采不盈掬。",
            "岁久未消歇，怀袖自清馥。",
            "我欲写君心，寄以孤生木。",
            "必有非耳人，听此无谱曲。"
        ],
        "notes": "",
        "id": "e0cc0353be73d4dd9c156c59ce28fd93"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "感兴二十七首  其一六",
        "preface": "",
        "paragraphs": [
            "天阳居盛夏，生长无时休。",
            "荧惑欲何诣，渴奔极炎洲。",
            "老龙恐枯死，深潜閟阴幽。",
            "攒峰拥凝碧，玉鉴开寒眸。",
            "神灵护甿俗，盘盂置鳛鳅。",
            "雷公持玉斧，天女挟行辀。",
            "行雨岂不苦，軃懒化痴牛。",
            "煌煌飞电光，上下穷其搜。",
            "嗟龙独何避，自愧乏世求。",
            "变化付雏众，毕命归寒湫。"
        ],
        "notes": "",
        "id": "aec58faee25a7ef1f15e7677be5e8b5e"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "感兴二十七首  其一七",
        "preface": "",
        "paragraphs": [
            "百年特生木，坚骨余苍干。",
            "弃材偶见收，奇制出野爨。",
            "𫄠以朱丝弦，猗兰度将半。",
            "相思越关河，安得见此粲。",
            "悲来不成调，清响忽中断。",
            "沈吟卷罗衣，终夕愁零乱。",
            "明月照空庭，盈盈满霄汉。"
        ],
        "notes": "",
        "id": "4d39ee74f65c092148bc8eee71f51fe5"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "感兴二十七首  其一八",
        "preface": "",
        "paragraphs": [
            "雅道久绝响，遗诗邈谁继。",
            "烈士死无意，古风未沦替。",
            "后来何足道，翕翕逐声势。",
            "一朝有蹉跌，鸟散鱼深逝。",
            "万物有殊性，小大各为计。",
            "松柏生高冈，不肯附萝薜。",
            "世路不可回，吾自寻吾契。"
        ],
        "notes": "",
        "id": "380f9f26a8906a50f45573b71413ce86"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "感兴二十七首  其一九",
        "preface": "",
        "paragraphs": [
            "昔闻楚山人，服毳而冠鹖。",
            "危坐古松根，不饥亦不渴。",
            "颜色白如玉，千岁如电抹。",
            "我行不惮远，晨去披裋褐。",
            "平生恋着心，恩爱资妙割。",
            "开口谅来意，丹鼎分圭撮。",
            "相看语未了，冉冉翔木末。",
            "归来问故人，云山渺空阔。"
        ],
        "notes": "",
        "id": "1345d757e785bea02be3737e93abdafb"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "感兴二十七首  其二○",
        "preface": "",
        "paragraphs": [
            "著籍占杜曲，别业在临淄。",
            "鸡号夜铎静，汗血逐膏脂。",
            "纵横一握算，颠倒逢笑嬉。",
            "举俗以为妙，纷纷尽愚痴。",
            "不见朱公子，千里来相师。",
            "偶然得我策，沼吴航妖姬。",
            "秘此枕中术，若有千岁期。",
            "大化常不偶，日与人事移。",
            "人事多乖忤，汝计不得施。",
            "君看货殖传，刀间有衰时。"
        ],
        "notes": "",
        "id": "b15281e54e9eca6a4972951c5e91e4fa"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "感兴二十七首  其二一",
        "preface": "",
        "paragraphs": [
            "冀北渥洼种，堕地已汗血。",
            "深目老奚奴，日夜供剪刷。",
            "一朝混南朔，驰道三丈阔。",
            "道边馆候骑，历历抵燕越。",
            "吴儿富金钱，补买计家活。",
            "牵来中程度，火印死不灭。",
            "置之皂枥中，时彼刍与秣。",
            "往来给官行，飞去如电抹。",
            "奔走皮骨空，不见淹岁月。",
            "区区盐车中，莫笑驽马劣。"
        ],
        "notes": "",
        "id": "4a09b1811ce0ebe8b7e6af1a04c85c85"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "感兴二十七首  其二二",
        "preface": "",
        "paragraphs": [
            "万山斗入处，百兽家其间。",
            "天寒橡栗富，朝食暮未还。",
            "不知鹊与卢，与之有何冤。",
            "霜晨饱以饭，猎夫亦加餐。",
            "昨日料蹄迹，银湾水犹浑。",
            "解绁任所之，理气升冈峦。",
            "忽然得遗臭，逐逐穷千山。",
            "归涂岩谷震，倒挂九节斑。",
            "浑含喜欲舞，明朝急输官。",
            "犬乎尔诚能，终然死霜菅。"
        ],
        "notes": "",
        "id": "1a46824acb667c7a31377a8e41b419a8"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "感兴二十七首  其二三",
        "preface": "",
        "paragraphs": [
            "桓公读古书，慙其堂下斲。",
            "呼来与之谈，妙手不可学。",
            "人生苦未悟，发轫要切琢。",
            "譬如搜海珍，澄汰江河浊。",
            "不辞用力久，奇宝收把握。",
            "君为谈空人，皮毛俱解剥。",
            "超遥不二门，机锋森剑槊。",
            "从渠透玄妙，风影不可捉。"
        ],
        "notes": "",
        "id": "9b440c28bc353f533e941d3a26452248"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "感兴二十七首  其二四",
        "preface": "",
        "paragraphs": [
            "吾闻羲轩时，真淳初未散。",
            "人人悟此理，不用一言赞。",
            "漂流三季后，前圣多忧患。",
            "木铎方大鸣，音响惜中断。",
            "百家自其后，非是纷相难。",
            "父子起争端，恨死呻吟缓。",
            "秦人规我隙，行素俱灰炭。",
            "读律不读书，条贯毛发乱。",
            "嗟彼商颜人，坐不学城旦。",
            "一曲紫芝歌，应有三人叹。"
        ],
        "notes": "",
        "id": "5ae2b4fda6c4fdd034196f0f9a285bd6"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "感兴二十七首  其二五",
        "preface": "",
        "paragraphs": [
            "雄蜂采花粉，雌蜂衔花汁。",
            "粉以作黄蜡，汁以蒸白蜜。",
            "不辞盗我廪，但规安我室。",
            "吾穷还可忍，岁岁看分出。",
            "不见岐周人，先世但积德。",
            "土地付獯狄，自爱豳沮漆。",
            "儿孙徧天下，鲁卫酆郇毕。",
            "勿言天未定，此理终可必。"
        ],
        "notes": "",
        "id": "c820af212252cad43320c228629d2bd8"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "感兴二十七首  其二六",
        "preface": "",
        "paragraphs": [
            "屏前戏群优，黄冠与榛杖。",
            "喜怒视朝暮，吊庆随俯仰。",
            "不知有线索，但道多伎俩。",
            "须臾屏后人，掣去无影响。",
            "人生大化中，天地一罝网。",
            "纷纷声利场，举世争掉鞅。",
            "此身归空虚，身外计得丧。",
            "我笑痴绝人，长作去来想。",
            "区区曹孟德，诡谲穷万状。",
            "闻道西陵坟，妓乐閙黄壤。"
        ],
        "notes": "",
        "id": "591761dd52c259d09546e6017a034f8b"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "感兴二十七首  其二七",
        "preface": "",
        "paragraphs": [
            "我观古人书，得见千载上。",
            "正闰互立论，南北纷相谤。",
            "自从获麟后，法度久沦丧。",
            "非是千万端，史笔不可仗。",
            "我欲作野史，笔法师素王。",
            "文章行诛赏，约束归至当。",
            "其人负吾诛，勿谓已属纩。",
            "书成不流传，则本留千嶂。",
            "还有知我人，百世永相望。"
        ],
        "notes": "",
        "id": "4168405024e0740991c9b70ddfc5c72a"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "夜坐苦蚊",
        "preface": "",
        "paragraphs": [
            "万物有常理，动息随昏昕。",
            "区区虫豸中，恶毒无如蚊。",
            "云是鬼母化，佛语非传闻。",
            "喙尺利芒刺，腰围隠花纹。",
            "饥寻飞翅轻，饱饮酡颜醺。",
            "搏噬以自肥，乘时鼓妖氛。",
            "潜伏草莽间，窥伺日向曛。",
            "须臾却四出，攒集穷崖垠。",
            "横空聚复散，如布鹅鹳军。",
            "腾身飞猱捷，发喊迅雷磤。",
            "瞥然闯门户，来者何缤纷。",
            "不但入翠幕，偏工恼红裙。",
            "端坐缺隄障，各各磨牙龈。",
            "血肉生咀嚼，斑驳瘃与皲。",
            "如涂守宫血，丹砂服兼斤。",
            "纨扇不住手，摇动酸骨筋。",
            "或时中指麾，殷轮血朱𫄸。",
            "虽能杀一二，未足空其群。",
            "有来效方略，薙草收莸薰。",
            "延烧煽烟焰，杀气凝阴云。",
            "罗空𬊈鸮隼，搜野醢䴥麕。",
            "丑类尽驱逐，暂息苗与獯。",
            "自从生盘古，元气日磔分。",
            "有生溃乱出，甘苦更臭芬。",
            "而我堕世味，未能去膻荤。",
            "天阳烁六合，慢肤似遭焚。",
            "之虫并搜搅，入夜无一倾。",
            "谁知有制伏，火攻策奇勋。",
            "当如运甓法，百匝不惮勤。",
            "事会靡终极，来者征吾文。"
        ],
        "notes": "",
        "id": "8f576476560a578a52cc839506d80f91"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "重九前一日与何会卿诸友分韵得日字禁体用字",
        "preface": "",
        "paragraphs": [
            "人生多别愁，日月去如掷。",
            "飞鸿背朔云，老去犹旅食。",
            "良会不可常，一岁四五日。",
            "悠然千载上，此愿何时毕。",
            "是时属秋季，月魄如弦直。",
            "倦翰纵横飞，暮景凝绀碧。",
            "园英澹寒芳，贫女改颜色。",
            "咄哉值兹辰，仅隔风雨夕。",
            "心赏了无余，万物空相逼。",
            "勿叹客囊空，冷面令渠赤。"
        ],
        "notes": "",
        "id": "ee104b29429c68a3332254c209d6f117"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "送月溪范景淳谒告宁母",
        "preface": "",
        "paragraphs": [
            "小范湖海豪，霜翮迥独立。",
            "诗名三十年，卷轴森戢戢。",
            "合陪砥砮贡，昱簉鹓鹭入。",
            "蹉跎堕网罗，取势斜飞集。",
            "栖栖县博士，进退阶伍什。",
            "此来叹何晚，风诗清可挹。",
            "东安号多士，骚墨居谏给。",
            "余芳袭学子，簪笔负箱笈。",
            "先生隠讲帏，渊源探轲伋。",
            "诜诜榱桷材，大匠总收拾。",
            "我亦个中人，奔走缘缕粒。",
            "识字多不多，炙竹槁无汁。",
            "衰穷两相值，嘘呵借君湿。",
            "亲帏恻盘羞，我志已不及。",
            "是时秋向残，客路西风急。",
            "寒溪月正明，归晒旧蓑笠。"
        ],
        "notes": "",
        "id": "a2fde6326ef61f2cb37fcf0aa9af26cd"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "寿云岫徐友谦",
        "preface": "",
        "paragraphs": [
            "武林有云岫，上有方外士。",
            "昔年谒秦皇，渡海万罗绮。",
            "蛾眉虽可怜，飒若风过耳。",
            "归来但却扫，隠见白云里。",
            "举案偕逸妻，应门付稚子。",
            "野兴老薇蕨，天香茁兰芷。",
            "自云初生时，仿佛记癸巳。",
            "今年值甲午，六甲再轮起。",
            "我来欲问道，浮荣如脱屣。",
            "终年坐臯比，如折当门齿。",
            "仙人据槁梧，今昔一隠几。",
            "怜我壮非少，星霜后一纪。",
            "石炉炼神丹，愿留候薪水。",
            "丹成逐仙去，千岁一洗髓。"
        ],
        "notes": "",
        "id": "cd8b1ce638bae3031e588e21e08909fe"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "徐友谦小筑冒雨访何通叟途中作",
        "preface": "",
        "paragraphs": [
            "昔有王子猷，连夜溯剡溪。",
            "自要看雪月，借人作标题。",
            "与君客异乡，咫尺隔东西。",
            "良会不可数，花时饮桃蹊。",
            "俛仰便陈迹，霜叶飒已萋。",
            "近来费要约，尺书寄赫蹏。",
            "天悭竟未破，雾雨犹溟迷。",
            "此来有缘事，小筑喧拱枅。",
            "请君堆壁酒，洗我流骹泥。"
        ],
        "notes": "",
        "id": "65def3b90a1d12133b4ea767d1fd5aaf"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "寄蒙泉王南叟",
        "preface": "",
        "paragraphs": [
            "忆昔未识易，来访易祖师。",
            "丹墨事点勘，君时坐臯比。",
            "转眼十五载，君壮我已衰。",
            "尔来各异县，漂泊寄一枝。",
            "重趼有问道，未省官与私。",
            "君处潇洒地，一扫千首诗。",
            "风涛隔浩渺，相望如九嶷。",
            "寄音无家客，为我问所思。",
            "桑榆借余暖，归来定何时。"
        ],
        "notes": "",
        "id": "732e6f7c04cda9e95bea0f9972da192f"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "夜梦入一市井中见有总角道人能相人者往来熟视予久之其语不能记也因授予以一握算筹谩记其事",
        "preface": "",
        "paragraphs": [
            "鸡鸣起群蛰，往来黑蚍蜉。",
            "似闻尘埃中，亦有玉雪流。",
            "夜梦忽见之，恍如云梦州。",
            "其人髻双髽，衣上百结裘。",
            "知有袁李术，精神寄双眸。",
            "语我我不解，罗缕维与陬。",
            "临分忽有赠，付我一把筹。",
            "振衣逐轻矫，去去逝莫留。",
            "飞空度杳渺，划然堕岩幽。",
            "我岂富贵人，胡椒穷豆区。",
            "长贫博长健，此理更王囚。",
            "仙人去何许，往往巢嵩邱。",
            "俗缘几时了，约我三千秋。"
        ],
        "notes": "",
        "id": "d3d610316ba923dd2afc60a2b96a5672"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "续咏史二首 严君平",
        "preface": "",
        "paragraphs": [
            "西蜀严夫子，易老养高致。",
            "日阅裁数人，少取多论议。",
            "初不要赢余，未暮辄关肆。",
            "人知取人廉，要之亦余事。",
            "假我龟策业，行我诲人意。",
            "夫子不弃世，谁言两相弃。"
        ],
        "notes": "",
        "id": "33af53387297edca8e9fbf6ea31c8f5b"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "续咏史二首 韩伯休",
        "preface": "",
        "paragraphs": [
            "卖药长安市，古有韩伯休。",
            "纷纷要谐价，百唤不转头。",
            "坐令儿女觉，暮去不稍留。",
            "人生异鸟兽，饮啄择所求。",
            "岂无爪距才，而要安笼囚。",
            "贫贱亦有道，不独为身谋。"
        ],
        "notes": "",
        "id": "807a07cf15b48ea6638a1bb8b46b7b4e"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "次韵通甫赠别",
        "preface": "",
        "paragraphs": [
            "借我折弦琴，弹君不调曲。",
            "此材从何来，妙斲峄阳木。",
            "一奏唱离鸾，再和弹别鹄。",
            "音响无人知，清绝过如玉。",
            "若人太古民，不肯堕尘俗。",
            "写兴希夷前，袖手澹无欲。",
            "彼哉纨袴儿，下视等毛粟。",
            "怜我来乡村，妙诗时往复。",
            "相思隔碧云，清啸振幽谷。",
            "老我空自怜，頼君时击触。",
            "知音古来稀，不数晋荀勗。",
            "纷纷筝笛耳，勿与相征逐。"
        ],
        "notes": "",
        "id": "ebae94edd4548432da48ad7157f9be84"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "寄呈何潜斋小有洞天",
        "preface": "",
        "paragraphs": [
            "小有古洞天，仙峰戴灵鳌。",
            "何人失守卫，飞去随波涛。",
            "朅来文昌宫，还作贵人牢。",
            "贵人旧散仙，稍厌官府劳。",
            "怅然念人世，谪居领岩嶅。",
            "饥食柏树子，渴饮松枝醪。",
            "涕唾视勋业，习气余诗骚。",
            "我亦慕仙者，何时脱羁绦。",
            "终携绿玉杖，东去访卢敖。"
        ],
        "notes": "",
        "id": "07770995cef5f28d4dfe946cc08a8e49"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "续感兴二十五首  其一",
        "preface": "",
        "paragraphs": [
            "猛虎等百兽，天赋与长雄。",
            "曼胡利秋戟，隅目磨青铜。",
            "从知世路暗，群行各西东。",
            "吼地一长啸，飒飒来悲风。",
            "饥来待人肉，不数豹与熊。",
            "肥领而黑喙，不知是何虫。",
            "坐卧不自防，穴尔皮毛中。",
            "尔虎虽云猛，一旦皮骨空。",
            "慎勿欺微细，即且制神龙。"
        ],
        "notes": "",
        "id": "01a51c428dc606285e1afcd50f9d76f0"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "续感兴二十五首  其二",
        "preface": "",
        "paragraphs": [
            "恶木生高冈，枝疎上指天。",
            "雨露非有私，蟠踞几何年。",
            "荛子寝其下，山鸟栖其巅。",
            "匠石过不睨，生理得自全。",
            "皮为野火烧，根为蝼蚁穿。",
            "空中不足恃，一朝踣而颠。",
            "上有千岁藤，相依久缠绵。",
            "树犹不自保，尔藤何足怜。"
        ],
        "notes": "",
        "id": "ae65c757d2dfeb34db6921c946585b34"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "续感兴二十五首  其三",
        "preface": "",
        "paragraphs": [
            "大块无私运，万象同一陶。",
            "及其成器时，罅漏杂坚牢。",
            "所以一世人，长短纷马毛。",
            "穷或仁与善，达或虐与饕。",
            "共疑造物缪，名利相煎熬。",
            "人生有常理，赋命安可逃。",
            "为善不必疑，祸福任所遭。",
            "孰云漆园达，夷跖均天弢。",
            "见夷不见畴，泰山等秋毫。"
        ],
        "notes": "",
        "id": "772cfe291e04f3a0ac49aaf4d5b66f4a"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "续感兴二十五首  其四",
        "preface": "",
        "paragraphs": [
            "移根托西园，桃李赏奇遇。",
            "春妍虽可怜，颜色悲中路。",
            "奈何穷巷士，多被才华误。",
            "诸公谬爱客，轮囷获殊顾。",
            "投分未云深，容易输情愫。",
            "恩光借春阳，滋液荷凝露。",
            "悠悠当路尘，素地轻点污。",
            "岁暮抱弃捐，君看囚山赋。"
        ],
        "notes": "",
        "id": "111425e17a97795b19b86ca34abaecac"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "续感兴二十五首  其五",
        "preface": "",
        "paragraphs": [
            "浊水岂无月，水浊不受光。",
            "君看此孤蟾，出入天中央。",
            "遍满千家门，徘徊度回廊。",
            "由来谁分璧，招我昏暗场。",
            "空庭澹相对，湛湛肺肝凉。",
            "浮云绝点翳，宝此光明王。",
            "天高万籁寂，参斗低复昂。",
            "人生何时毕，收拾还穹苍。"
        ],
        "notes": "",
        "id": "61d8161bf9310824584d9086abf96cd1"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "续感兴二十五首  其六",
        "preface": "",
        "paragraphs": [
            "铜𫘞向京洛，千里牵双轮。",
            "分不埋荆棘，去邺复还秦。",
            "自辞秋风客，不浪五百春。",
            "悲欢与穷泰，过眼如飞尘。",
            "眷言返桑梓，茂陵翳荒榛。",
            "忆昔禹铸鼎，罗缕九土珍。",
            "犹嫌问轻重，推落泗水滨。",
            "况尔不任重，顽钝磨不磷。",
            "未知从此去，何时免漂沦。",
            "勿叹流落苦，渠更多阅人。"
        ],
        "notes": "",
        "id": "c991f4ca1a32b69e433e554ce2ed1ca7"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "续感兴二十五首  其七",
        "preface": "",
        "paragraphs": [
            "鸿钧大气力，日夜转范模。",
            "赋予有定形，不与万变俱。",
            "君看三春时，动植纷万殊。",
            "一气自结束，谁与施粉朱。",
            "人生况知识，均此造化罏。",
            "岂是风火煽，假合成形躯。",
            "恋恋千岁药，莽莽三生涂。",
            "从渠梦幻论，袖中得玄珠。"
        ],
        "notes": "",
        "id": "6b84e86876489a8aca196234648108f4"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "续感兴二十五首  其八",
        "preface": "",
        "paragraphs": [
            "云日半解驳，东上雨中晴。",
            "不知谁幻化，倏然成气形。",
            "精光错异采，势且迫太清。",
            "良苗不润泽，咫尺夷大明。",
            "儿童争指目，万象俱晦冥。",
            "须臾换光景，变灭不暂停。",
            "天运亘终古，百怪终无成。",
            "吾欲乘清风，再拜叩玄精。"
        ],
        "notes": "",
        "id": "a655b51c7b0045515af40c71f5b6c258"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "续感兴二十五首  其九",
        "preface": "",
        "paragraphs": [
            "二女洒竹泪，尽是心中血。",
            "精诚著于物，千载犹不灭。",
            "当时从南巡，岂少稷与契。",
            "奈何比孤累，匍匐阳城谒。",
            "皇英独何人，风泉共幽咽。",
            "可怜女子心，慷慨男儿烈。",
            "湘水流不断，谁道恩情绝。",
            "何时见归来，续君远离别。"
        ],
        "notes": "",
        "id": "6fdbea6ec2f9b30c2258a33ee9bf48e7"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "续感兴二十五首  其一○",
        "preface": "",
        "paragraphs": [
            "老火久敛戍，蓐收令西方。",
            "尘沙随白日，惨澹无晶光。",
            "故叶改颜色，过雁新著行。",
            "孤坐坠秋月，寒灯飐空房。",
            "怅然盛时节，开缄理衣裳。",
            "芙蓉久当采，浩荡不可量。",
            "芬芳易消歇，岁暮安得长。",
            "毋为守空死，万代同山冈。"
        ],
        "notes": "",
        "id": "cc8cdab4ef93e424c303c578f075beb2"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "续感兴二十五首  其一一",
        "preface": "",
        "paragraphs": [
            "西游历剑阁，寡仆敝轮鞅。",
            "水餐掬哀湍，林宿拾坠橡。",
            "悲风振古木，猩鼬挟魍魉。",
            "十步九诘盘，奇险跻攀上。",
            "担囊偶不意，一跌堕万丈。",
            "岷峨渺何许，注目极遐想。",
            "穷年食外方，浮踪任漂荡。",
            "何时御长风，振足谢笼网。",
            "不须计三餐，迎我归苍莽。"
        ],
        "notes": "",
        "id": "2bed4cd3d3f2970c6e2e431ebd53cd30"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "续感兴二十五首  其一二",
        "preface": "",
        "paragraphs": [
            "黄鹄浴海水，一举凌紫埃。",
            "长风九万里，正值天门开。",
            "不知食何食，云路方徘徊。",
            "嗟我鸿雁侣，避寒声悲哀。",
            "失身堕泥滓，腹背日摧颓。",
            "城东极恶少，挟弹巧相猜。",
            "稻粱未足溉，云雨何时来。",
            "不希附修翮，有分终蒿莱。"
        ],
        "notes": "",
        "id": "8b5bf094f2e17501be3b5387542c0d91"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "续感兴二十五首  其一三",
        "preface": "",
        "paragraphs": [
            "大化差不齐，人事固多缪。",
            "纷纷骋牙角，日夜啮且鬭。",
            "所以椅桐中，徘徊束孤咮。",
            "人情随盛衰，世途迭起仆。",
            "天命有定分，气数安能囿。",
            "去去息吾驾，西山老危岫。"
        ],
        "notes": "",
        "id": "6f8fc4ace668c4892b0967b12fe9cca4"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "续感兴二十五首  其一四",
        "preface": "",
        "paragraphs": [
            "扬州旧服卉，木绵白茸茸。",
            "缕缕自余年，纺绩灯火中。",
            "织成一束素，上有浴海鸿。",
            "岁寒若可恃，凄凄凛霜风。",
            "昨夜县牒下，头纲出城东。",
            "殷勤赴官急，瘢疮免殷红。",
            "我寒那可忍，负此卒岁功。",
            "不知落谁手，输入秦娥宫。"
        ],
        "notes": "",
        "id": "d7917665de09e46e2443dd8ad05eb456"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "续感兴二十五首  其一五",
        "preface": "",
        "paragraphs": [
            "瞿昙未生世，摩诘果谁宗。",
            "问答了不语，不立文字工。",
            "开流荡千古，一雌和群雄。",
            "挥斤纷万变，动寂不离空。",
            "镜坏光不灭，回转如轮风。",
            "有能诘其迹，推入滉瀁中。",
            "以此连环入，合散常无穷。",
            "愚者诱罪福，高者超神通。",
            "孔孟久不作，谁能扫其踪。"
        ],
        "notes": "",
        "id": "c32434432a10ffb33553984e2b496f77"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "续感兴二十五首  其一六",
        "preface": "",
        "paragraphs": [
            "我贾贾日本，挂席穷南海。",
            "冰夷鬭蛟龙，牙角吐光采。",
            "血人以宴娭，窟宅一朝改。",
            "赤手拾明月，天幸独我在。",
            "归赴王侯需，价直十百倍。",
            "匹夫惜性命，贪冒以贾罪。",
            "歌笑履波涛，竟死复何悔。"
        ],
        "notes": "",
        "id": "2e38a490e40d99bc380d26bebca5e388"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "续感兴二十五首  其一七",
        "preface": "",
        "paragraphs": [
            "飘飖瑶台雪，沆瀣竹林露。",
            "萧然立高寒，不受世滓污。",
            "采芳拾三秀，徘徊昆山路。",
            "譬如漆园像，华屋非其处。",
            "谁能使蹇修，再拜扣情愫。",
            "湘波日摇荡，去去悲迟暮。"
        ],
        "notes": "",
        "id": "aa13fb0a58e84e871137c54e44f55c3a"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "续感兴二十五首  其一八",
        "preface": "",
        "paragraphs": [
            "文章不用世，毫端弄春妍。",
            "满听疑可采，蹑空若浮烟。",
            "君尹西都日，琅琅贾董篇。",
            "如种田得谷，如凿井得泉。",
            "子虚与大人，缥缈凌云仙。",
            "簜节病桑梓，不置巢边鸢。",
            "问君取士意，取士当谁先。",
            "勿取春华艳，祇取秋柏坚。"
        ],
        "notes": "",
        "id": "f84bdc92e69c299797a4e311bb9bc415"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "续感兴二十五首  其一九",
        "preface": "",
        "paragraphs": [
            "化生如雀雉，随气更变易。",
            "卵生如鹅鸭，不交无羽翼。",
            "人死心不灭，化作秋柏实。",
            "俄顷复为人，万化无终极。",
            "庄周固尝云，知命故不惑。",
            "我生异草木，未可从横直。",
            "纵然反常理，一二于万亿。",
            "种禾不生豆，此喻要嘿识。"
        ],
        "notes": "",
        "id": "15219920f36af2565111cbcb1f8c471d"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "续感兴二十五首  其二○",
        "preface": "",
        "paragraphs": [
            "老氏啬而生，并力攻一境。",
            "深入黑暗中，杳杳无光景。",
            "佛氏定而死，百动不离静。",
            "了了谁在眼，莫掇水中影。",
            "终然归空无，用处各驰骋。",
            "纷纷堕此中，未悟此二柄。",
            "漂流余千年，谁能折锋颖。",
            "邈哉我前修，忠信得要领。"
        ],
        "notes": "",
        "id": "b451e8f45c8fd15922ea235953c3c1a6"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "续感兴二十五首  其二一",
        "preface": "",
        "paragraphs": [
            "匣空龙得偶，厨封画通神。",
            "可怜种瓜客，犹自标故秦。",
            "当时祖龙死，逐鹿灞水春。",
            "早飞将军檄，晚分丞相茵。",
            "抵死心不闲，不顾刍狗陈。",
            "陶朱去越后，未肯休此身。",
            "犹闻载窈窕，千金散贱贫。",
            "何如白云叟，自与青山邻。",
            "十年一易世，眉目辄少嚬。",
            "悠悠华山里，甘作骑馿人。"
        ],
        "notes": "",
        "id": "c773512b146c402780db4eaeacb26640"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "续感兴二十五首  其二二",
        "preface": "",
        "paragraphs": [
            "金陵旧长安，谯郡今丰沛。",
            "吴州对楚山，二水相萦带。",
            "团团清淮月，久落青天外。",
            "长江穴岷峨，奔迫走吴会。",
            "一朝金翅飞，万丈铁锁碎。",
            "列郡空崚嶒，故国余丛荟。",
            "升高望中原，极目了河岱。",
            "大运有奔沦，兴废更百代。",
            "客行秋风早，中路乏资贷。",
            "归寻旧蓑笠，独钓吾邦濑。"
        ],
        "notes": "",
        "id": "03bd34c7e9e87f3a68ee729c45f5db3e"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "续感兴二十五首  其二三",
        "preface": "",
        "paragraphs": [
            "自从判清浊，人文肇古羲。",
            "中间更百圣，扶竖颠与衰。",
            "孔孟死不作，千载无明师。",
            "嗟此仁义路，举世争背驰。",
            "无人障横溃，一朝坠民彜。",
            "微言虽尚在，骎骎化侏离。",
            "斯文亘万古，悠悠竟何之。"
        ],
        "notes": "",
        "id": "76a78a1f2421d0dd2a0006ddb38d33a2"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "续感兴二十五首  其二四",
        "preface": "",
        "paragraphs": [
            "昔时累科举，读书患不足。",
            "天今予我暇，有书真不读。",
            "煌煌百圣心，清彻寒泉玉。",
            "遗泽存读书，浸作生民福。",
            "静观灵台中，万象森在目。",
            "天寒境自明，欲浅机自触。",
            "斯文化异端，骎骎即深谷。",
            "晞颜以自励，吾欲求之复。"
        ],
        "notes": "",
        "id": "400d9742a7f6517544ab9ce810659dad"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "续感兴二十五首  其二五",
        "preface": "",
        "paragraphs": [
            "惊禽营颗粒，飞飞集邱隅。",
            "游子困行役，十年落江湖。",
            "煌煌秦与洛，运转天下枢。",
            "启明曜东汉，万足争奔趋。",
            "岂无爪距力，逐利如孙吴。",
            "得失昧前料，青云间泥涂。",
            "天命有厚薄，定分不可逾。",
            "归来北山下，俛仰收桑榆。"
        ],
        "notes": "",
        "id": "00805722199183879321d1a047c5da37"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "过深浦罗给事隠旧居",
        "preface": "",
        "paragraphs": [
            "给事三父子，著籍古池阳。",
            "贩夫偶奇货，末暮来钱塘。",
            "维时汉运衰，紫宸厌天狼。",
            "长鲸沸河洛，幅裂万里疆。",
            "惟子晓大义，白笔摇风霜。",
            "愿提十万旅，巢穴倾朱梁。",
            "青云不假翼，无路凌高翔。",
            "其事竟无成，青史垂芬芳。",
            "中原转莽莽，一垤争侯王。",
            "登高抉浮云，极目惨八荒。",
            "遐想同心人，过君桥梓乡。",
            "徘徊扣牧子，遗迹悲荒凉。",
            "区区夏虫知，知我于诗长。",
            "岂知用心处，流落不忘唐。",
            "我欲传高士，置君后柴桑。",
            "含情苦摇荡，伫立苍洲旁。"
        ],
        "notes": "",
        "id": "002192806970e3abfedb2501001c6079"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "次韵徐古泉雪冈见寄",
        "preface": "",
        "paragraphs": [
            "掬泉陟云亭，撼桐款石室。",
            "桐以药清羸，泉以洗怆恻。",
            "惟昔有二君，靳与世纷出。",
            "我来泛沧溟，幽岩傍欹侧。",
            "不如岘山去，行尽风沙碛。",
            "交君父子间，风仪宛如昔。",
            "引坐读书巢，呼酒软我膝。",
            "吟髭怒气张，笑眼寒光溢。",
            "莱编如正色，澹然离芗泽。",
            "别去不空手，怀袖粲金碧。",
            "笑我顽鲁胸，孔窍暗如漆。",
            "顺涂咏其事，搔痒发故疾。",
            "闭门课学子，风雨隔十日。",
            "苍苍乔木春，杳杳碧云夕。",
            "相思托空言，各倚天一壁。",
            "终携赤藤杖，相期访仙释。"
        ],
        "notes": "",
        "id": "7ca0a04d854def7fd8bb56478db92c61"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "续评史二首 向子平",
        "preface": "",
        "paragraphs": [
            "贵者不如贱，桑麻鄙簪缨。",
            "富者不如贫，布荆胜珠琼。",
            "子平悟损益，持论悍且精。",
            "并敌就一向，力与世俗争。",
            "所以昏嫁毕，洗然外浮名。",
            "投迹崖𪩘中，便足了一身。",
            "颓波不可挽，滔滔自东倾。",
            "惟有吾由我，去留听从卿。"
        ],
        "notes": "",
        "id": "e21d6d187ee829fb9603f079a44c3fd0"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "续评史二首 严颜",
        "preface": "",
        "paragraphs": [
            "昔有严将军，积气壮穷峡。",
            "维时汉道季，䝙鲸溃河郏。",
            "我公弛长缨，不闭蛇虎柙。",
            "尔军从何来，两强力相压。",
            "天未厌乱离，龙去留空匣。",
            "区区报主情，盟血不受歃。",
            "笑谈履刀锯，性命轻一掐。",
            "吾但戴吾头，卿自用卿法。"
        ],
        "notes": "",
        "id": "a568bc3f3f3def2191907667f52b3ad0"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "诸葛武侯",
        "preface": "",
        "paragraphs": [
            "我从古人中，不数管晏辈。",
            "纷纷后春秋，仅有孔明在。",
            "伊人层壑冰，表里绝疵颣。",
            "文章派莘岩，气节凌梁岱。",
            "未把渭上麾，甘抱隆中耒。",
            "维时太清暗，芒炎亘彗孛。",
            "老瞒鬼蜮雄，阔步无留碍。",
            "区区蜂与蚁，应手铁山碎。",
            "陆城胄天潢，穷乏卓锥块。",
            "垂白气不衰，逝肯一寸退。",
            "孔明托末契，一起镇横溃。",
            "煌煌复雠义，掀揭人心晦。",
            "风云两飞扬，眼底无强对。",
            "取分孙曹间，只手探怀内。",
            "自堪托六尺，不啻才十倍。",
            "暮年五丈师，此举不俟再。",
            "中坚拥貔貅，势若决潴汇。",
            "半道失良图，天理意茫昧。",
            "彼哉髠钳儿，见雪空狂吠。",
            "是非付陈编，清泉奉芳酹。",
            "何时起九京，六合需一溉。",
            "朗咏出师篇，千载照肝肺。"
        ],
        "notes": "",
        "id": "3cb858279e1d9bdc7080472c9300a3bf"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "出塞行五首  其一",
        "preface": "",
        "paragraphs": [
            "南方地卑湿，北客畏蒸暑。",
            "晨行螫菵露，水宿射短矢。",
            "秦人发谪戍，见行如弃市。",
            "今古共一方，今者不独死。",
            "穰穰作家业，鬼妾纷驱使。",
            "鸱夷卵翼蕃，小儿半高鼻。",
            "元精穿万化，荡荡不可恃。"
        ],
        "notes": "",
        "id": "5174985b7703f2b5a955f5c571435777"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "出塞行五首  其二",
        "preface": "",
        "paragraphs": [
            "出塞二千里，平沙白如霜。",
            "探兵失单于，传是左贤王。",
            "枭鸣金错竿，士气惨不扬。",
            "中军一再鼓，万马赴敌场。",
            "名酋不可得，杀伤略相当。",
            "县鞍尽胡首，前驱橐𫘞羊。",
            "幕府阅五符，半死半裹疮。",
            "天子不录过，犹侯水中乡。"
        ],
        "notes": "",
        "id": "cf9dafa4ac2cfa06222d64356eaf99ee"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "出塞行五首  其三",
        "preface": "",
        "paragraphs": [
            "我本轻黠儿，小少槿闾闬。",
            "未知从军苦，悠悠赴沙瀚。",
            "同行五千人，骸骨蓬麻乱。",
            "中有脱死者，人各鸟兽窜。",
            "间怀大将印，辛苦生还汉。",
            "包以衬甲绫，来上长杨殿。",
            "怜我不负恩，授印亲书赞。",
            "一来赎前过，比再军锋冠。"
        ],
        "notes": "",
        "id": "0df7264c84cfe14042776080452a9241"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "出塞行五首  其四",
        "preface": "",
        "paragraphs": [
            "主公再度辽，油幢坐中坚。",
            "怜我鸣吠竖，出入后狨鞯。",
            "一朝霍家败，主公忝姻联。",
            "富贵既相关，受祸其固然。",
            "我时护属国，脱命来居延。",
            "蹉跎偶不死，仿佛三百年。",
            "此来复何幸，皓首朝中天。",
            "昔日霍家事，历历在眼前。",
            "偶行平阳里，细草空芊绵。",
            "与卿等辈耳，岁暮愁红蔫。"
        ],
        "notes": "",
        "id": "083b3bd56d5955d7c24a8974ddf7f6f3"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "出塞行五首  其五",
        "preface": "",
        "paragraphs": [
            "登高望西北，里数逾五千。",
            "谁言龙庭远，转盼跨幽燕。",
            "喊声振瓦石，鬭志前旌旃。",
            "足蹈猛虎尾，手揽饥蛟涎。",
            "富贵自有命，此身若浮烟。",
            "古来功名士，发迹昉穷边。",
            "不见小盘龙，兜鍪换貂蝉。",
            "岂为章句儒，白首埋陈编。",
            "见嗤灰与土，黯死吹不然。"
        ],
        "notes": "",
        "id": "b865592d674a5102ae7573d2f36501d5"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "雨",
        "preface": "",
        "paragraphs": [
            "吾闻阴阳书，夏忌甲子雨。",
            "蚕死麦复苦，果谐老农语。",
            "人生无贤愚，扰扰同一宇。",
            "衣食固其端，安可过取数。",
            "哀哉元相国，胡椒满仓庾。",
            "区区口体计，所费能几许。",
            "晴曦御朝寒，野菜供晚茹。",
            "君看此辈人，政自有佳处。"
        ],
        "notes": "",
        "id": "c71f34c3334fe55025d9a15230311f14"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "忆舍弟",
        "preface": "",
        "paragraphs": [
            "衰世门户单，惟有子与我。",
            "手足共一身，右短固不可。",
            "投老得寡妻，谁谓此计左。",
            "鸱枭覆尔巢，骨肉翻成祸。",
            "知几苦不早，渐理归舟柁。",
            "县官不可入，有理子亦颇。",
            "自怜羽翼低，尺书忽远堕。",
            "两年食奔走，老蚕自缠裹。",
            "相救在急难，宁能久安坐。",
            "玄精有可倚，矧此乃幺麽。"
        ],
        "notes": "",
        "id": "956759626eea6531adfb76730c4f0d76"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "赠鹤峰杨提干森",
        "preface": "",
        "paragraphs": [
            "功名真定兔，赤手谁抟控。",
            "十载武陵春，一饷扬州梦。",
            "时穷非我独，万事付破瓮。",
            "犹有夙昔心，耿耿满空洞。",
            "豪气轻元龙，雄卞眇子贡。",
            "梦池句逾劲，赌墅机屡中。",
            "我来客东安，两载补缺空。",
            "青山浩独媚，飞云倦孤送。",
            "翩翩老令威，霜翮颇惊众。",
            "怜我一客鸟，鸣和閙晴哢。",
            "妙哉屠龙手，老去余此弄。",
            "三年逝相从，不为千金痛。",
            "浮迹寄闲适，片语折喧哄。",
            "归鞭定何时，矫首蹑飞鞚。"
        ],
        "notes": "",
        "id": "5a12db978650da2bc506bd24e265e929"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "再叠前韵别鹤峰",
        "preface": "",
        "paragraphs": [
            "仙鹤来富春，造次欲手控。",
            "偶然留一吷，唤醒千年梦。",
            "兴来屡相过，小醉侧春瓮。",
            "笑谈惊座人，输泻无底洞。",
            "森然栝柏材，曾伴扬州贡。",
            "班门无弃物，一睨果奇中。",
            "当今搆廊庙，况闻栋桴空。",
            "行看飞腾去，不待吹嘘送。",
            "我亦懒散人，笺注鄙玄众。",
            "向何写怀抱，清苦等吟哢。",
            "诗来出其右，云月困朝弄。",
            "风簷数四读，愈我岑岑痛。",
            "复作摩天飞，不鬭鸡鹜哄。",
            "何时款君门，共把果下鞚。"
        ],
        "notes": "",
        "id": "fde73872b9d04b6990a79133abc3d43c"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "猩猩",
        "preface": "",
        "paragraphs": [
            "醉酒水钩吻，短屐木连琐。",
            "猩猩见且骂，尔欲寝处我。",
            "吾属从此逝，相语此最叵。",
            "行行指忽动，念念颐亦朵。",
            "试来衣食之，危机忽交堕。",
            "糟醨自熏煮，绳索自缠裹。",
            "猎者蹑其踪，群队相随坐。",
            "盛血乱殷红，剪发供髢鬌。",
            "明知好是饵，不悟贪为祸。",
            "君看得意处，早转潮头柁。"
        ],
        "notes": "",
        "id": "b0961e2d5d752ec4261f47896e8b0edc"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "观兼山黄公河海图二首 河",
        "preface": "",
        "paragraphs": [
            "黄河从天落，北来受降城。",
            "划至韩城县，喷薄万雷霆。",
            "何处杂泥滓，浊浊不复清。",
            "奔迫梁楚间，赤子如浮萍。",
            "近来到淮泗，烟波鼓长鲸。",
            "无人起隄障，何时返沧溟。",
            "惜哉神禹疏，高下昧地形。",
            "胡中倘可注，曷不施经营。"
        ],
        "notes": "",
        "id": "b66f88629a15e09d452f942bd0d297d4"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "观兼山黄公河海图二首 海",
        "preface": "",
        "paragraphs": [
            "逝川走东海，日夜无休歇。",
            "咄此盘中涡，不长亦不竭。",
            "日月走中天，于焉双出没。",
            "骇浪掀扶胥，高于朔山雪。",
            "蠵蜃吐楼台，蛟鼍护窟穴。",
            "海若不徒夸，冯夷甘受屈。",
            "吾闻三神山，恍恍银宫阙。",
            "便随长风去，发轫首溟渤。",
            "倘逢方平生，海底探明月。",
            "坐待清浅时，归来未华发。"
        ],
        "notes": "",
        "id": "bec2bedd06ad45beefb23c1b3b84ae36"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "将归戏作此以别诸友",
        "preface": "",
        "paragraphs": [
            "新都玻璃江，下会东阳派。",
            "南图俟扶摇，东首掉澎湃。",
            "千峰白云粘，百道清泉洒。",
            "仳室旧樵贫，钓濑老渔怪。",
            "桐君古仙居，稚川昔高迈。",
            "都忘语嘿殊，未觉高下隘。",
            "栖身傍冷门，吐口洗残债。",
            "针石远相粘，盐卵危不坏。",
            "露翰倦孤飞，金波炯三桂。",
            "惊心岁月遒，过眼风雨快。",
            "感此桑扈鸣，春蚕续菅蒯。",
            "悠然耕田歌，早秧补葵芥。",
            "岂无田园念，未脱尘氛械。",
            "去来久无书，情愫不比画。",
            "自慙榱桷材，曾螫虫虺虿。",
            "难将西山景，少补东隅败。",
            "妻子累寒饿，文字欺聋聩。",
            "未酬醉乡封，暂倒仙源界。",
            "萧散纵孤骞，游戏留一慨。",
            "他日对床情，为君作佳话。"
        ],
        "notes": "",
        "id": "214d3153ff8bf84dcc912313124393ec"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "药圃五咏 杞菊",
        "preface": "",
        "paragraphs": [
            "药中有杞菊，甘食比蔬菜。",
            "维昔陆与苏，赋咏穷梗概。",
            "搜寻入吾圃，孤根擢荒秽。",
            "未能竟俗好，堇堇生意在。",
            "辛荑满袖衽，枝叶不一采。",
            "少需摘绛实，叠叠贯珠琲。",
            "岁晚脱皮毛，凉叶苏渴肺。",
            "灵厖守我宅，无复逐夜吠。"
        ],
        "notes": "",
        "id": "a3318d15e327d87564e62469eee0d5d7"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "药圃五咏 甘菊",
        "preface": "",
        "paragraphs": [
            "楚客赋夕餐，经传不著名。",
            "野菊或杀人，神农著翳经。",
            "此品甘且辛，丛生数千茎。",
            "分种不封囊，移根或盆盛。",
            "噉茶摘其叶，觞酒啜其英。",
            "风霜振枯槁，气味老更成。",
            "平生攻苦淡，矜此岁晚情。",
            "不独醒头目，吾其寄余龄。"
        ],
        "notes": "",
        "id": "37406524f1ac715dc8c2aec2a75dd312"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "药圃五咏 白术",
        "preface": "",
        "paragraphs": [
            "白术号山姜，以西北为上。",
            "近来出古潜，何必论地望。",
            "老鸦衔子去，往往生绝嶂。",
            "岁久根株成，细大极殊状。",
            "洗削事煎烹，补冷逐虚涨。",
            "彼哉不好事，蜜浸溢瓶盎。",
            "游媚富贵人，远作千里饷。",
            "平生不为口，我欲御烟瘴。"
        ],
        "notes": "",
        "id": "94ac49ddc63c3691f48f2bd6b40dea6f"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "药圃五咏 川芎",
        "preface": "",
        "paragraphs": [
            "芎苗高一丈，细花如申椒。",
            "不独服芎根，衣佩或采苗。",
            "清芬袭肌骨，岁久亦不消。",
            "所以湘浦客，洁修著高标。",
            "我老苦多病，风寒首频摇。",
            "愿移一百本，溉根豁烦嚣。",
            "虽无下女遗，干叶插盈腰。",
            "逃泥贳旦暮，不学楚人谣。"
        ],
        "notes": "",
        "id": "6fc87a8c03fa06922b59a9f18d653468"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "药圃五咏 茯苓",
        "preface": "",
        "paragraphs": [
            "老松逾百围，名为栋梁材。",
            "孤根虽故在，不复萌条枚。",
            "生意无处泄，浩浩还根荄。",
            "结为千岁苓，肤色状琼瑰。",
            "洗曝不遗力，药裹手自开。",
            "羊枣出河北，胡麻来天台。",
            "蒸以白砂蜜，盛以红瓷杯。",
            "一朝服食尽，玉色还婴孩。"
        ],
        "notes": "",
        "id": "48b837e80c0b277a43e5db7e2b24840e"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "宿前湾",
        "preface": "",
        "paragraphs": [
            "夕行前溪湾，翁妪招我宿。",
            "入门灯火閙，偶此寄一足。",
            "客囊喜清浄，我倦睡颇熟。",
            "回首失浮踪，终朝露如沐。"
        ],
        "notes": "",
        "id": "a8c28d17d742f497e81f2f9603b7fcb1"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "上胡主簿愿",
        "preface": "",
        "paragraphs": [
            "尹公起宣城，谓是金闺彦。",
            "失脚簿领丛，斜飞集州县。",
            "南陵枌榆地，妙年试雄剸。",
            "还将旧棠阴，来作清溪掾。",
            "近来多政学，误制好东绢。",
            "我公有渊源，家学富经传。",
            "四明炯清水，玉映昆山片。",
            "以兹抚凋瘵，精神皎如练。",
            "囷仓出毫末，德化速邮传。",
            "到官未百日，恻恻庭闱恋。",
            "花外想安车，戏舞斑衣缘。",
            "推此寿斯民，童髦剧欢忭。",
            "我亦囿陶钧，有道耻贫贱。",
            "洗眼看政成，携上金銮殿。"
        ],
        "notes": "",
        "id": "3e58e74d500607e4abf271a95abd9b20"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "问稼隠疾",
        "preface": "",
        "paragraphs": [
            "日子来访我，话旧乐复乐。",
            "中年情义深，一别辄作恶。",
            "子我皆客居，浮萍叹流落。",
            "伤心缩地术，倒指赏月约。",
            "鸡黍喜有期，书久懒不作。",
            "是时困著愚，处处熬膏镬。",
            "而子金石躯，坐受贫鬼缚。",
            "传闻数日来，卧病清风阁。",
            "况子贤主人，苓术富装橐。",
            "子亦屡折肱，忍不急呼药。",
            "大患缘有身，此理直糟粕。",
            "要令文殊师，欲扣维摩诺。",
            "人生余几许，何事纷六凿。",
            "殷懃今夜月，为我照寂寞。"
        ],
        "notes": "",
        "id": "225bb556348d51f18657d3dc96ca44d2"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "寄友直借古书",
        "preface": "",
        "paragraphs": [
            "五日学作诗，十日学书纸。",
            "书成自称好，对客发微泚。",
            "尔来草书人，作态工侧媚。",
            "譬如老孙娘，不病要儿齿。",
            "我空诗未工，苦瘦如我字。",
            "有诗使人写，适兴聊尔尔。",
            "宿缘喜多学，未用进于技。",
            "试问宜休民，何如觅青李。"
        ],
        "notes": "",
        "id": "3fe3f2bdd3d3080baa672ee58c57ef38"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "以白瓷为酒器中作复杯状复有小石人出没其中戏作以识其事",
        "preface": "",
        "paragraphs": [
            "彼美白瓷盏，规模来定州。",
            "先生文字饮，独酌无献酬。",
            "咄哉石女儿，不作蛾眉羞。",
            "怜我老寂寞，赤手屡拍浮。",
            "子顽不乞火，我醉不惊鸥。",
            "无情两相适，付与逍遥游。"
        ],
        "notes": "",
        "id": "838240fd915008e75a4f5307db483d3e"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "寄徐雪冈二首  其一",
        "preface": "",
        "paragraphs": [
            "我行其偶然，触石五溪渡。",
            "归迷日已暗，有客相与晤。",
            "䜣君相与问，酒罢首东路。",
            "坐恨此机失，欲去翻疑悮。"
        ],
        "notes": "",
        "id": "7abb976b3814ccb6ef062d0708736ac2"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "寄徐雪冈二首  其二",
        "preface": "",
        "paragraphs": [
            "明庚共一天，出没巧相避。",
            "与君别半载，转脚不相值。",
            "君来过故人，我复舍此去。",
            "怅然起遐瞻，云归水东逝。"
        ],
        "notes": "",
        "id": "c960b900b99dfac9291d620f6375fbc1"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "秋夜有感",
        "preface": "",
        "paragraphs": [
            "西窗枕清溪，流水日夜响。",
            "孤眠夜无寐，离梦苦摇荡。",
            "自我辞家来，弦月屡下上。",
            "消息不曾真，百念堕滉瀁。",
            "忆昔心气雄，跃跃盛年想。",
            "窥奇故牧储，借重宗橐赏。",
            "山搜富金沙，泽淤耀琨簜。",
            "天池𬸣孤飞，昆山纷独往。",
            "下视夸夺子，蠓蠛鸣瓮盎。",
            "区区凡楚争，逐逐臧谷网。",
            "蹉跎改素摽，零落收宿莽。",
            "平生矜与夸，荣为谢外奖。",
            "惟余不尽心，耿耿犹畴曩。",
            "譬如老猎猃，闻呼齿足痒。",
            "清江三百里，西风飒菰蒋。",
            "明朝溯归舟，鸦轧鸣两桨。"
        ],
        "notes": "",
        "id": "67e4dd4589e2d7bfc3e796bbae220c99"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "洪平斋有官舍见月三首与程杨二公又各次韵中秋日休诸友用韵为戏奔逸绝尘之作未能拟其万一也  其一",
        "preface": "",
        "paragraphs": [
            "月行十三度，昼夜风轮急。",
            "不知谁鞭策，行天出复没。",
            "我欲诉清虚，云路九万级。",
            "梯飚空袅袅，月走那可及。",
            "愿言住仙府，露重环佩湿。",
            "将从匏瓜摘，复结汉津汲。",
            "相期无情欲，不洒孤眠泣。",
            "落杵玄霜寒，出削玉斧涩。",
            "笑我南飞鸟，未办一枝葺。",
            "归欤定惊魄，烟雾饱清吸。"
        ],
        "notes": "",
        "id": "502788f7d53f4a598f3d0f8f225d8204"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "洪平斋有官舍见月三首与程杨二公又各次韵中秋日休诸友用韵为戏奔逸绝尘之作未能拟其万一也  其二",
        "preface": "",
        "paragraphs": [
            "北极跳宜碣，南瞻尽闽瓯。",
            "眇观此瀛海，浮空竟千秋。",
            "瑞光出冰轮，千丈开云头。",
            "月行无厚薄，不尽离人愁。",
            "夜半北斗高，阑干压幽州。",
            "繁星见复没，如滓浮新𥬠。",
            "庭虚步清影，梧桂声飕飗。",
            "举杯饮未釂，棹歌起渔舟。",
            "光景正清绝，宾去我独留。",
            "饮技未必奏，颓然老伶优。"
        ],
        "notes": "",
        "id": "ff976568716479dfd51965b322baa693"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "洪平斋有官舍见月三首与程杨二公又各次韵中秋日休诸友用韵为戏奔逸绝尘之作未能拟其万一也  其三",
        "preface": "",
        "paragraphs": [
            "忆昔战秋闱，不复返只轮。",
            "嗟此无用学，棘猴费精神。",
            "当时羞见月，月岂欲负人。",
            "我去月千里，月来转情亲。",
            "余音唱窈窕，小诗鬭清新。",
            "团团桂树影，金粟香不陈。",
            "便当结幽佩，凌空访仙真。",
            "那知满夜夜，此去空尘尘。",
            "翩然倚高寒，不数肇与晨。",
            "笑渠老章句，步骤准过秦。"
        ],
        "notes": "",
        "id": "973c66c0850cde034fc232550a484399"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "次韵稼隠告归",
        "preface": "",
        "paragraphs": [
            "我观大瀛海，天水二清廓。",
            "谁麾海若来，乐鬭万蛟鳄。",
            "风涛拍屯门，溃作无底壑。",
            "鬐鬛竖旗旛，牙角利椎凿。",
            "血人不肯吐，安得留残啄。",
            "茫茫溯云槎，日夜失栖泊。",
            "归涂三月粮，囊底余圭勺。",
            "平生崒嵂气，磨淬去隅角。",
            "案空萤已干，匣闭龙不跃。",
            "故衣粘蜃气，未洗瘴雾恶。",
            "尔来出白云，奔走乱车铎。",
            "有来证奇字，时扣草玄阁。",
            "高碁固饶人，欲学苦无脚。",
            "惟君桑梓英，遇合长落落。",
            "申旦首胥溪，险韵当离酌。",
            "勿为松菊挽，来占秋堂幕。"
        ],
        "notes": "",
        "id": "1e21f1e4c061a7f1a1574d3e115d7f46"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "赠心梅黄教谕",
        "preface": "",
        "paragraphs": [
            "太玄八十一，经世加一倍。",
            "方圆起参两，奇耦常相配。",
            "大哉天壤间，理大独无对。",
            "而数行其中，往往不相背。",
            "冥探洞古今，幽讨极覆载。",
            "吾求之瓦砾，数亦无不在。",
            "阴阳如推车，五气如转硙。",
            "杂然雾与珠，人物等唾欬。",
            "恶或盗跖寿，善或伯夷馁。",
            "人事非不明，所值互吉悔。",
            "长平四十万，高下付一概。",
            "谁尸造化笔，一一难归罪。",
            "君言吾有数，万窍均大块。",
            "试将握算推，不出范围内。",
            "譬如埏埴人，万器同一焙。",
            "前陶或坚牢，后陶或破碎。",
            "中间又不同，纯驳千万态。",
            "当时君与相，此年有真宰。",
            "黄蛇吞舆地，或者非茫昧。",
            "八宫卦纵横，四柱数进退。",
            "以此尺棰义，合散无罣碍。",
            "昔君雄少年，卢雉喝好采。",
            "失脚落鹖冠，漕闱双奏凯。",
            "尔来相乘除，得失赌一塞。",
            "后夜北斗高，灿灿缀小沫。",
            "瑟缩蛇入宇，蹭蹬鹏运海。",
            "栖栖百巧穷，饶君三尺喙。",
            "此来坐臯比，学子富衿佩。",
            "喜持秘苑术，远与虚中辈。",
            "诸公义财涩，枯槁喜一溉。",
            "烦君测五纬，出没更明晦。",
            "何时聚白羊，旦暮真可待。"
        ],
        "notes": "",
        "id": "43ae9d9aea3509fa4a1d903422577995"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "次韵王蒙泉见寄并和鄙作",
        "preface": "",
        "paragraphs": [
            "君谱猗兰操，曲度得硕师。",
            "孤唱绝众和，不与淫声比。",
            "难逢拊石盛，终作蹈海衰。",
            "近传贫作祟，疽疣等骈枝。",
            "西风几挥泪，徙倚哀吾私。",
            "好音忽西堕，竹下哦君诗。",
            "翛然落月色，融融伴君疑。",
            "慇懃告司鼎，君侧要子思。",
            "试归扣小有，坐待天定时。"
        ],
        "notes": "",
        "id": "d3172d70a4fb4a47d7280c270e9c388a"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "送讲书吴友直过吴门省兄",
        "preface": "",
        "paragraphs": [
            "寒城十月交，万叶风萧槭。",
            "林幄变浮红，水镜湛虚碧。",
            "维时子吴子，驱车欲何适。",
            "千里想莼羹，去作水乡客。",
            "我非莼羹客，海峤有兄伯。",
            "譬如鹍与鹏，形影困乖隔。",
            "去乡三十载，如浮家泛宅。",
            "相思不即见，岁岁累行役。",
            "感此岁寒情，高歌慰离析。",
            "看君乘长风，健翮搏水击。"
        ],
        "notes": "",
        "id": "f413c6d1f0037c7f453aa71a5ee1c5b8"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "徐静乐以贱生有诗次韵为谢",
        "preface": "",
        "paragraphs": [
            "伟哉盘古灵，万仙集殊庭。",
            "分布岁镇荧，生化与尅刑。",
            "气机浩不停，几人得宁馨。",
            "开落随日蓂，嗟哉此三星。",
            "光彩浮四溟，芽甲逢春霆。",
            "铓刃发霜硎，蹉跎叹流萍。",
            "白云归杳冥，十年哀伶俜。",
            "赋芧由狙㹶，贫鬼急索絣。",
            "碧梧堕倦翎，馆我修遗经。",
            "缅彼双峡青，易学驱沸溟。",
            "出关东傅丁，渡海北返宁。",
            "共君万颓龄，药笼俱参苓。"
        ],
        "notes": "",
        "id": "19f57b8256af7ef69e207b5c2153bce2"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "寿云岫以所画寿星为喻",
        "preface": "",
        "paragraphs": [
            "吴山多金堂，我来访仙真。",
            "神交若有契，邂逅见主人。",
            "浮云白步障，老松青承尘。",
            "从以香严髫，环以琼树春。",
            "仙人坐盘石，杯劝三五巡。",
            "果苞武陵秀，木𦶟占城珍。",
            "几见蓬海沙，不数上古椿。",
            "问从何处来，骑鹿来秋旻。",
            "谓是老人瑞，游戏葛水滨。",
            "容我野服见，间簉西阁宾。",
            "再拜上祝辞，慇懃寄千谆。",
            "一祝等龟鹤，再祝生麒麟。",
            "语罢却复进，罄折问养神。",
            "随之上南极，放牧云汉津。"
        ],
        "notes": "",
        "id": "45050a19a076ea808eda3998ef3dfc32"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "偕教谕傅草堂黄心梅及诸兄游贤明寺",
        "preface": "",
        "paragraphs": [
            "朋侪久拘检，偶此陟翠微。",
            "凌波渡野航，踏云扣小扉。",
            "林霜变纹缬，抝月湛珠玑。",
            "古寺半莓苔，空堂尽蛜蝛。",
            "持钵乞朝暮，残僧犹未归。",
            "清歌振冥杳，善响声转希。",
            "倦余枕木榻，虑静鸥不飞。",
            "我亦嘿不语，趺坐观天机。",
            "幽芳艳岩菊，暝色漏晴晖。",
            "趁行戏拍肩，扶醉争牵衣。",
            "邓林荫千里，飞栖偶相依。",
            "无人识幽趣，再鼓黄金徽。"
        ],
        "notes": "",
        "id": "75f39b858954e393928e7f0a72fe1447"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "次韵沃梅泉见寄并见和鄙韵",
        "preface": "",
        "paragraphs": [
            "我来沸鸣蟟，坐阅寒蛩响。",
            "有兴寄沧洲，逝欲穷浩荡。",
            "百年如弯弧，落处分寸上。",
            "前涂知几许，乾坤一漭瀁。",
            "念子住沃洲，屡作扁舟想。",
            "杖屡纵胜游，文字醉清赏。",
            "奇音遇朗鉴，请我黄冈簜。",
            "世氛久昏暗，有絷不能往。",
            "交情浮云淡，乐意阳春盎。",
            "老鹤𬸣孤飞，况子开三网。",
            "离合固其常，岂是比土莽。",
            "我亦属同流，始末藉虚奖。",
            "永怀芳兰苕，不肯间谁曩。",
            "诗来森如束，快读剧爬痒。",
            "吾诗非世好，一派分凡将。",
            "君如领此言，急浪荡飞桨。"
        ],
        "notes": "",
        "id": "d5dd8c8f6d54bf7fa956e9d9955afc5a"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "催雪",
        "preface": "",
        "paragraphs": [
            "滕六避热属，飞雪不到城。",
            "人意逐高下，造化亦世情。",
            "桂窗坐清晓，青山洒寒霙。",
            "巨松古须鬣，老梅玉璜珩。",
            "仅余小培𪣻，冈陇纵复横。",
            "其下数茅屋，榾柮烟火明。",
            "我兴牛背上，披裘欲晨征。",
            "作诗逼僵龙，一夕纷瑶琼。"
        ],
        "notes": "",
        "id": "8b83a735580b3b4807ca1481b0774ee0"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "读白乐天诗",
        "preface": "",
        "paragraphs": [
            "渊明避俗士，出语未必俗。",
            "冲口吐奇伟，往往写心腹。",
            "外韬中劲刚，芒刃不堪触。",
            "如渠不弦琴，非丝亦非木。",
            "乐天后此翁，逸驾追奔躅。",
            "未知沟中断，孰与朱与绿。",
            "吾观外国风，雅丽岂不足。",
            "自从受绳削，稗语弃不录。",
            "嗟彼千载人，何但诗可续。",
            "谁能学柳下，不受嫠也宿。"
        ],
        "notes": "",
        "id": "3e2b5961da70a29d63669b1e8e09354c"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "扬子云",
        "preface": "",
        "paragraphs": [
            "两都秦与洛，派自赤帝精。",
            "譬如同根木，南枯北犹荣。",
            "哀哉千里草，四百终火行。",
            "穷新何为者，欺孤易天明。",
            "中间十五载，无汝元城名。",
            "谁尸春秋笔，恕彼投阁生。",
            "当时有凡例，党中独垂情。",
            "区区考亭叟，再主斯文盟。"
        ],
        "notes": "",
        "id": "88dacb5e531aae4d5386d39bdcb2c0ed"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "代寿新城刘尹迪",
        "preface": "",
        "paragraphs": [
            "峨峨嵩少精，皎皎河洛秀。",
            "东都谁经始，多士传自旧。",
            "骅骝冠冀北，尽在伯乐廐。",
            "于今虽应姓，况我隆准胄。",
            "金闺集群彦，合伴鸳鹭簉。",
            "随风落东南，州县倦奔走。",
            "王谢旧江山，屏幛列千岫。",
            "公来长莲幕，同列得领袖。",
            "慇懃山阴叟，多谢厖不嗾。",
            "三年贺政成，囊封飞剡奏。",
            "胡为靳轩腾，未能脱墨绶。",
            "居然寄百里，芒炎应列宿。",
            "东安杭属邑，民俗朴且陋。",
            "下车日无事，余刃游肤腠。",
            "朝廷重民社，政自不轻授。",
            "沈沙珠吐光，闭谷兰腾臭。",
            "天高元北极，锡马接清昼。",
            "森森琅玕姿，错落群玉囿。",
            "生贤造物意，积善神明佑。",
            "百壶登公堂，祝公南山寿。"
        ],
        "notes": "",
        "id": "3d4632c3bfeed4b96a984363a747ad6f"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "拟上徐容斋",
        "preface": "",
        "paragraphs": [
            "我忆昔孺子，独以高士称。",
            "当时汉道季，诸贤尽奔腾。",
            "高士卧不起，玉壶湛清冰。",
            "至今拜画像，遗芳暨玄曾。",
            "先生奋东鲁，凫山立霜鹰。",
            "行台累分府，螫𧍗驱蚊蝇。",
            "青溪古岩邑，膏油沸如蒸。",
            "猾吏溺死灰，饥穷坐相仍。",
            "此来独何晚，三载钦风棱。",
            "为回浙江水，六合俱清澄。"
        ],
        "notes": "",
        "id": "c74ad3b9e9defa5081a2877a68b8c02c"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "大水寄洪复翁",
        "preface": "",
        "paragraphs": [
            "昨夜龙宫留恶客，使者借车收二麦。",
            "溪涧洪流十丈高，不辨东阡与西陌。",
            "高田忽变黄鹄陂，下者汇作鱼龙宅。",
            "新陈接食已觖望，夏不早耕后何获。",
            "似闻山县未休戍，旁郡豪酋遗俘馘。",
            "携孥扶老避人祸，漂麦涨田遭鬼责。",
            "不知造化谁主张，罪欲谁归问河伯。",
            "生平舌耕真左计，迩来砚破笔毛磔。",
            "中宵耿耿坐长叹，满眼兵荒遭此厄。",
            "先生少抱调燮才，苍生不忍饥寒迫。",
            "潜深请磨楯鼻墨，试草千言救荒策。"
        ],
        "notes": "",
        "id": "ef7aefba0a952c960bd11f52689454c4"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "宋月山以陶金户遁山中值雪有诗次韵访之",
        "preface": "",
        "paragraphs": [
            "金沙潭头石赑屭，冻蚁纷纷半僵死。",
            "淘江漉海撄龙鳞，领使省金蹲虎兕。",
            "欲将江浙饱虚牝，遮盖谁施千丈被。",
            "先生误堕世网中，死灰更溺无遗毁。",
            "携家北走入深山，雪中高卧那能起。",
            "世间得丧何足道，坎止流行一弹指。",
            "忍冻孤吟寒士歌，力将冰蘗战纨绮。",
            "君穷无比我更穷，湿沫难击三千里。",
            "明朝裹饭约共话，炯炯方瞳岩壑里。"
        ],
        "notes": "",
        "id": "624efeaf2c68a41277e2a1380fb727c0"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "六月食寒梅",
        "preface": "",
        "paragraphs": [
            "六月火云耸奇观，读书舌烂喉吻干。",
            "西湖水仙珠径寸，使来遗我数百丸。",
            "清冷冰齿嚼不碎，玉池滟滟生微澜。",
            "问仙何处得此物，孤根漏暖来孤山。",
            "霜严雪虐石荦确，美人忽破冰玉颜。",
            "纷纷青黄暗烟雨，我独炎暑余酸寒。",
            "异材晚成要有待，居然升置鼎鼐间。",
            "君不见周家老将太公望，八十封侯起钓磻。"
        ],
        "notes": "",
        "id": "799bc203eeb48d8e88605b4a80360fe4"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "立冬前后大雷电震者数日",
        "preface": "",
        "paragraphs": [
            "云如车駮低压城，红光闪电枉矢行。",
            "老龙偷出牛蹄泓，霹雳数声惊顽冥。",
            "雨下如注翻四溟，黑风吹落鱼鲔腥。",
            "蚯蚓奋角蛇怒鳞，穴居林处无潜形。",
            "小目飞笺奏天庭，速收阿香加诛刑。",
            "夜阑景霁百怪停，炯炯北极环众星。"
        ],
        "notes": "",
        "id": "a36f16e7ecbe79de2a0a976cdf546b53"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "岩峰寄洪复翁",
        "preface": "",
        "paragraphs": [
            "岩峰孤尖来何雄，此地金紫山为宗。",
            "西行百里无去处，突起峭壁高衡嵩。",
            "一支侧走截水口，鳞甲闪闪卧玉龙。",
            "龙来苦渴噀涧水，光芒错出千丈虹。",
            "试缘石嶝步巉绝，圭笏琬琰来会同。",
            "天风回声过绝顶，波涛汹汹生寒松。",
            "银塆玉涧斲冰雪，飞雪六月声琤琮。",
            "孤撑碧落望北极，世间无此奇绝峰。",
            "其下仙人昔蜕骨，玉棺往往留遗踪。",
            "昂头欲语忽飞去，时有归鹤来辽东。",
            "住持山人子洪子，枝叶远出崖仙翁。",
            "妙年历落出尘想，幽幽桂树生芳丛。",
            "溪山佳胜属弹压，绮语异境争天工。",
            "心期不与俗子偶，移文招我来山中。",
            "剧谈抵掌振林谷，妙趣吻合比钟镛。",
            "丈夫舒卷自常事，要令邱壑藏心胸。",
            "他年蓄久极必泄，肤寸油云雨太空。"
        ],
        "notes": "",
        "id": "f3067dbebb9244f40075a651c9d5dcb5"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "桐关大石",
        "preface": "",
        "paragraphs": [
            "盖天苍苍非虚空，高悬万象惊愚蒙。",
            "仙人朝罢玉帝侧，戏抛黄土留遗踪。",
            "何年堕此作砥柱，千古屹立洪涛中。",
            "巨鱼出没深不测，罅缝草长蒲花茸。",
            "淙淙细浪夜舂击，水石鞺鞳铿金钟。",
            "我来载酒坐其上，扁舟南下编青篷。",
            "饮酣恍恍欲飞去，如踞猛虎骑游龙。",
            "夜深酒醒山月落，一曲短笛横秋风。"
        ],
        "notes": "",
        "id": "ce821b4f71ff2a180b51a51651c483c2"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "赤山岭",
        "preface": "",
        "paragraphs": [
            "赤山岭罅阔百尺，人言老龙破山出。",
            "天生异物出有时，不知何年留此迹。",
            "想龙久蛰当飞腾，怒迸修鳞血淋沥。",
            "至今顽石尚嵌岩，朝暾光映半山赤。",
            "龙去川原秋雨足，龙归洞穴寒云湿。",
            "我家山下龙为友，欲挽银河清八极。"
        ],
        "notes": "",
        "id": "2107c21c01d8561fa8424f347d2b6005"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "粤王墓",
        "preface": "",
        "paragraphs": [
            "何年遗此粤王墓，陈迹留传自先故。",
            "累累三冢压荒山，古木寒烟暗行路。",
            "忆昔祖父伯姑苏，北连齐楚陵强都。",
            "自从鸱夷载西子，子孙运尽偿前逋。",
            "三军散后东西走，穷无寄迹埋丘首。",
            "安全发掘不可知，故号至今喧众口。",
            "丘山华屋何足言，死名死利分污尊。",
            "英雄自古无葬处，谁与遗臭留乾坤。"
        ],
        "notes": "",
        "id": "a57cc4c8f0914951ea7d48afb1c8c887"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "李伯时明皇按乐图",
        "preface": "",
        "paragraphs": [
            "开元天子方承平，年年十月游华清。",
            "游龙烂簇五家锦，玉奴姊妹俱倾城。",
            "太常旧谱看不足，鬭鸡舞马浑粗俗。",
            "霓裳一阕天上来，三郎自按新翻曲。",
            "贺老琵琶先定场，都昙击鼓齐高张。",
            "绣帽金童小垂手，堂上合奏甘伊凉。",
            "胡儿大眼何曾见，来簉膝前双舞旋。",
            "天颜有喜分塞酥，宫花衔出昭阳殿。",
            "龙眠老手落贵家，忽入老眼凭叹嗟。",
            "尚嫌却后欠二笔，不写渔阳鸣鼓挝。",
            "人生欢乐如风影，自古极衰根极盛。",
            "后来倘有曲江公，此图合作千秋镜。"
        ],
        "notes": "",
        "id": "aca622b65b8b104c27e62a6d20e2f92b"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "明妃曲",
        "preface": "",
        "paragraphs": [
            "明妃去时载橐𫘞，金环珠络红锦靴。",
            "燕支山北万蹄马，半夜剑槊锵横磨。",
            "老胡须鼻极殊状，黄羊乳酪毡裘帐。",
            "此生赋分逐飞走，一回坐起一惆怅。",
            "当初自恃颜如花，不嫁比邻来天家。",
            "掖庭咫尺隔万里，十年不复逢宫车。",
            "画工不信能相误，一朝流落天涯去。",
            "汉使年年去复来，长安不见低烟雾。",
            "寒沙击面雁飞秋，手抱琵琶泪暗流。",
            "上弦冷冷写妾苦，下弦切切写汉羞。",
            "妾身生死何须道，汉人嫁我结和好。",
            "曲终谁是知音人，断魂去作坟头草。"
        ],
        "notes": "",
        "id": "21158af8115f01ad926afad5faba53a5"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "太湖石狮子笔架",
        "preface": "",
        "paragraphs": [
            "忆昔金仙去后遗双狻，化作双玉南海边。",
            "洞庭山鬼逐不得，夜吼云根今几年。",
            "先生曾作橘洲客，屡撼梧桐怖龙伯。",
            "携归深山动光彩，黑䝙缩爪罴藏迹。",
            "烂烂眼有百步威，安眠不动镇书帷。",
            "自慙四座无长物，烦护老颖书中□。",
            "醉墨淋漓日千幅，毫端犹带湖光绿。",
            "怜渠骏猛助奇怪，他日相从校天禄。"
        ],
        "notes": "",
        "id": "843ffc7f4b5c3129ef8ac5aed6d5f0b7"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "九里路",
        "preface": "",
        "paragraphs": [
            "去年九里路，乌攫人肠挂枯树。",
            "今年九里溪，沙头白骨高复低。",
            "人生变灭如泥土，死后犹传姜万户。",
            "翠眉粉颊谁家儿，夜赴军前效首虏。",
            "将军多爱恩意疎，分将吴口充包苴。",
            "慇懃道与送行使，前日朝官多有书。"
        ],
        "notes": "",
        "id": "534565606302215fa9bdb793947b08cf"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "七夕织女歌",
        "preface": "",
        "paragraphs": [
            "牛郎咫尺隔天河，鹊桥散后离恨多。",
            "今夕不知复何夕，遥看新月横金波。",
            "抛梭掷纴愁零乱，彩凤飘飘度霄汉。",
            "重来指点昔游处，香奁宝箧虫丝满。",
            "一年一度承君颜，相别相逢比梦间。",
            "旧愁未了新愁起，已见红日衔青山。",
            "当初谩道仙家别，日远月长不见接。",
            "不似人间夫与妻，百岁光阴长会合。"
        ],
        "notes": "",
        "id": "a04390c9a699bb7dc3f23ba762470f8e"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "文书再报六月朔日食",
        "preface": "",
        "paragraphs": [
            "忆昔雨洗冬甲子，春来飞雪徧千里。",
            "老农雪谶古相传，一番春雪一番水。",
            "今年麦熟云成堆，并刀收敛疑寇来。",
            "自从入梅不见雨，田间热气飞黄埃。",
            "清台奏下邮传急，月蚀九分日蚀七。",
            "昨宵搥鼓閙如雷，素娥凭怒面漆黑。",
            "太阳室家怒相囓，东西不肯还宫阙。",
            "天公不肯目偏盲，又传日蚀林钟月。",
            "一笺夜拜东皇公，休作怪变惊儿童。",
            "愿分阴阳作平等，五日一雨十日风。"
        ],
        "notes": "",
        "id": "5888d5e9b63e27930e48cc950143d7b2"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "续憎苍蝇",
        "preface": "",
        "paragraphs": [
            "炎官煽毒日色頳，四海鼎沸遭焚蒸。",
            "吴牛耕罢汗且喘，暂休树影眠沟堘。",
            "不知苍蝇名品伙，乘时附势相欺陵。",
            "其间一种号赤目，巧窥猛攫如饥鹰。",
            "钻眸噆鼻不可奈，以首溷水浇清澄。",
            "自期摆脱有此计，须臾扑缘如牵绳。",
            "牧儿旁坐少肋力，掴以指掌麾以肱。",
            "更凭草帚时一扫，坠地死者堆斗升。",
            "乾坤荡荡产万类，涵淹恶物吁可憎。",
            "闲从林下看水牯，作诗为续憎苍蝇。"
        ],
        "notes": "",
        "id": "23e50e3f85781e791049a8b72c98bbf7"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "寄题沃祥卿梅泉二大字盖何潜斋笔也",
        "preface": "",
        "paragraphs": [
            "钱塘数首梅花联，罗浮三叠梅花篇。",
            "世间妙语久绝响，谁能高步凌飞仙。",
            "穷冬天气寒刻栗，草木槁死冰顽坚。",
            "孤根漏暖得春早，水流石窦声溅溅。",
            "美人拭面照古镜，沈吟不去愁婵娟。",
            "下有山人学冷淡，入夜忍冻僵护肩。",
            "临流赤脚踏白石，手挼红藟餐云烟。",
            "长哦新句诗清苦，口吻噤噤栖饥鸢。",
            "近闻梅花诗祖出水部，久遣诗孙参洞天。",
            "许分一派伴岑寂，毫端紫气冲魁躔。",
            "我来嗽香咽清冷，欲说妙偈梦未圆。",
            "澹然人我了无语，但见花梢明月堕寒泉。"
        ],
        "notes": "",
        "id": "517df04bce3d4f7cac3dbbac45a0adad"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "人有丛菊见遗而花半分黄白者",
        "preface": "",
        "paragraphs": [
            "有来遗我异色菊，一丛深浅分白黄。",
            "变窑烧成古罍洗，怪石错出真琳琅。",
            "我疑造物有间气，纷纷丑好都难量。",
            "不然司花出新巧，分枝接叶为作半面粧。",
            "书生生活澹无味，笑指枯砚收禾桑。",
            "偶逢好事慰寂寞，日与相对挥清觞。",
            "自怜今世少有赵昌徐熙水墨笔，谁写诸相争毫芒。",
            "惟有诗人具真画，翛然心地超羲皇。"
        ],
        "notes": "",
        "id": "3c144b4d3c3ffbad7b45567f3a3f72ba"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "次韵吴友直和潘乐闲见寄韵",
        "preface": "",
        "paragraphs": [
            "文章蟠窟蛟蛇黑，精神紧峭冰玉白。",
            "置君承明天禄中，富贵不待相促迫。",
            "学参诸老居二四，气凛群儿压千百。",
            "生平不主疽与环，况复侯封羡贲赫。",
            "蹉跎无便凌风云，归伴凡鱼东海窄。",
            "袖余闽越奇杰气，掩藏光怪恣窥摘。",
            "如今老境谢纷华，斥去浮花收粟麦。",
            "我来两见鸣春禽，低向藋间飞拍拍。",
            "有时乘兴骋诗俊，稗说谰言都不择。",
            "鱼还非子子非我，肝胆相忘总无隔。",
            "苦无分遇食太仓，近犬惊人屡遭责。",
            "一身何必要赢余，我为鼠谋从下策。"
        ],
        "notes": "",
        "id": "a0d910f9ccd358d6e6b491b8fee1a33c"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "用子声韵谢吴友直惠蜡笺",
        "preface": "",
        "paragraphs": [
            "千年老谷无人知，万杵椎冰身汗热。",
            "木肤解剥白于绵，冻手龟皴腕将折。",
            "荆州鱼网兰亭絸，彼美不曾传秘诀。",
            "独留此木在人间，秃尽青山散妖血。",
            "迩来奇制蜡作纹，草木虫鱼生眼缬。",
            "只今吴越称第一，秋浦浣花派滕薛。",
            "先生好古得此物，挥手行与时流别。",
            "紫薇花前草尺一，书成气凛寒松雪。",
            "不然名山撰古史，蛟龙鬰屈蟠奁箧。",
            "有时浮戏写诗章，飒飒落锥蚕食叶。",
            "比来分遣二十辈，西江远借余波浥。",
            "聊凭和诗报琼瑶，袖手愧逢强对怯。"
        ],
        "notes": "",
        "id": "fa1c2dd1adae189fe28e7ecc6ce33ca3"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "表甥何云峤舍馆而语游于其行赠之以诗",
        "preface": "",
        "paragraphs": [
            "书生事业窘一门，穷年独处三家村。",
            "蟾蜍爬沙鞭不走，无力号叫排天阍。",
            "曩闻将军狂可撼，往舍窠臼窥其藩。",
            "谰言稗说不暇择，谈笑抵当如优髠。",
            "诸公义财涩且薄，颇乐软熟憎嚣烦。",
            "今君穷饿坐百巧，安肯挟册媒朝昏。",
            "试探囊中秘花术，勇决不待中宵奔。",
            "吾闻武侯暗得司马法，平沙散布风云屯。",
            "多时奇杰了不悟，后来知者靖与温。",
            "子今持此说性命，祸福出口如澜翻。",
            "文章不作杯水直，不如薄艺随我两脚跟。",
            "滔滔世驾不可挽，行矣与汝倾离尊。"
        ],
        "notes": "",
        "id": "f0fdfad116493a273be95dffd8752757"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "和东坡惠州梅花三叠  其一",
        "preface": "",
        "paragraphs": [
            "子真换骨三家村，青帝东臯来醉魂。",
            "夜深更遣明月洗，瘴氛吹散南海昏。",
            "仙宫么凤挽不住，自要寂寞留故园。",
            "便教冻饿死亦足，冷面不作鸡肉温。",
            "烟痕半空照寒水，露脸犹泫迎晨暾。",
            "游蜂底处得消息，不计春色关重门。",
            "先生对花韵清苦，短偈衮衮翻千言。",
            "花神嗔我太漏泄，罚以太白倾残樽。"
        ],
        "notes": "",
        "id": "42ede391c4493179f1bea4a25a5d5849"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "和东坡惠州梅花三叠  其二",
        "preface": "",
        "paragraphs": [
            "万松岭上三家村，林下美人现香魂。",
            "淡粧素服谢雕饰，摆落玉镜尘埃昏。",
            "散花衣祴粘不落，昨夜偶过祇树园。",
            "树下泠泠潄涧玉，乱流赤脚飞泉温。",
            "喷成涧草万片玉，阴崖未肯希春暾。",
            "自怜艳质媚幽独，拄杖敲铿谁过门。",
            "相期但有月知状，不用椽笔书要言。",
            "花应一笑饮我语，随风飞坠双银樽。"
        ],
        "notes": "",
        "id": "9c4b3c870d0716d592fd2315b0ea8443"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "和东坡惠州梅花三叠  其三",
        "preface": "",
        "paragraphs": [
            "白鹤峰头荔子村，谁唤东坡半死魂。",
            "作诗恼花太愁绝，云月黯黯天昏昏。",
            "欲教绮语洗蛮瘴，不使冠服栖邱园。",
            "海山淮水隔万里，十年契阔陈寒温。",
            "老仙不食烟火味，晓随鸦餐旸谷暾。",
            "此花亦解慰流落，如在玉堂西掖门。",
            "自从三叠振绝响，澹然相对俱忘言。",
            "我来戏谱不调曲，时有问字争芳樽。"
        ],
        "notes": "",
        "id": "af079ce5bb401cbb7812c3198863773e"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "苦疮叹",
        "preface": "",
        "paragraphs": [
            "西家真王化作灰，东家穉松雪霜摧。",
            "人生有命惟脆薄，逝水一去何时回。",
            "试看昨日绕床戏，或骑青竹折早梅。",
            "须臾变灭不可恃，惟见松下双土堆。",
            "嗟哉玄冥弄权柄，掀簸炎瘴飞氛埃。",
            "天公不肯怜赤子，坐使疮痏愁婴孩。",
            "断魂零落向何处，溪头望哭思归来。",
            "谁能便作忘情者，作诗往助风泉哀。"
        ],
        "notes": "",
        "id": "41b961f1f75fe73aa6db6fc9b4475293"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "次韵王介山别斋职",
        "preface": "",
        "paragraphs": [
            "葛溪练练铺琼毡，仙人烧丹几何年。",
            "庠老三年住仙窟，归骑踟蹰鞭不前。",
            "当今越雪竟谁是，危坐臯比纷不耻。",
            "区区升斗老英雄，得失何殊钓温水。",
            "惟君挟策从东来，家传瓢履师颜回。",
            "后来终竟祠石室，此去应难隠钓台。",
            "青山笑我逢迟暮，怪奇文字无人觑。",
            "谁麾清梦落东安，疎顽尚费推挤去。",
            "悠悠云水交情中，荆州筿簜慙中空。",
            "琤余韵逐飞鞚，诗老箭锋那可冲。",
            "男儿事业人人有，气概相期向杯酒。",
            "他年拥节过子陵，莫道故交翻覆手。"
        ],
        "notes": "",
        "id": "ec97e0aa60cdd60a5bbea0985666db31"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "代云岫送王介山",
        "preface": "",
        "paragraphs": [
            "功名零落如破毡，羲娥不住随流年。",
            "问君发迹县博士，几时得到龙旗前。",
            "我今老去觉今是，回首当年空自耻。",
            "妄心不起百事冷，已作古井无波水。",
            "看君富贵亹亹来，云路何须取势回。",
            "忽然结束行万里，首冠步摇趋天台。",
            "相思望望碧云暮，少微光芒纷下觑。",
            "应忆秋江老故人，瑶音定寄云鸿去。",
            "我时阶砌兰玉中，襹褷六翮抟秋空。",
            "与君追逐赤霄上，宝剑腾空不可冲。",
            "两眼昏花惟我有，早梅树下离亭酒。",
            "呼童草写送行诗，不是当今无价手。"
        ],
        "notes": "",
        "id": "f3c29c6a6409158d0fba22ff613b3456"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "代履道送王介山",
        "preface": "",
        "paragraphs": [
            "寒厅零落分半毡，雪霜刻栗年复年。",
            "书生事业澹无味，頼有夫子坐我前。",
            "世间好恶纷非是，蛮触相挺人不耻。",
            "嗟君嗜好与世殊，推波独障百川水。",
            "君今何去昔何来，江南欲掉扁舟回。",
            "相思此去杳如梦，日斜独上高高台。",
            "富贵来时未为暮，道旁愚妇从渠觑。",
            "我亦来乘下泽车，看君万里翺翔去。",
            "云萍聚散渺莽中，讲席人惊冀北空。",
            "少陵时作湖山主，一面谁当孔道冲。",
            "相看一醉无何有，笑指春江作春酒。",
            "丈夫何事儿女态，明日长亭一挥手。"
        ],
        "notes": "",
        "id": "2d863ddc18c895419462e7ec141b36f5"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "次韵洪复翁辞沃氏招馆",
        "preface": "",
        "paragraphs": [
            "可怜倾城无蹇修，睥睨欲媲王与侯，年华荏苒春复秋。",
            "夜弹古词韵三州，纷纷筝笆沸啁啾，忽尔雅操声俱收。",
            "我亦少小猎九丘，掩鼻利达视若莸，秣厉欲洗平生羞。",
            "羲娥鞭后逝莫留，谁麾衰暮出岩幽，丁丁斤斧愁林搜。",
            "苞裹破砚开荒畴，诗卷千束喘两牛，隘视宇宙前无俦。",
            "頼有夫子纷应酬，冷然独茧缫长抽，谰言不作诗帐囚。",
            "旁人指我作书邮，双双紫芒炯中洲，谈笑不下孙叔优。",
            "交情云水空悠悠，肯为腐鼠瞥下鞲。",
            "湖海何处无俊游，对面不识非我谋。",
            "醉呼梅花居上头，高寒不落第二流。",
            "我亦倒囊出饥猴，雪中双屦追清游。"
        ],
        "notes": "",
        "id": "c4cb56404fd614023372150c14f5a42a"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "借王介山韵送子声小学教谕",
        "preface": "",
        "paragraphs": [
            "小儿心孔暗不开，纷纷谁是骅骝材。",
            "徐生善颂有名父，文斾新向儒宫来。",
            "雁行趋立谁家子，捧书惊看眉间喜。",
            "我亦归谋二顷田，送老西河从此始。"
        ],
        "notes": "",
        "id": "961114f109e6bbb60ab85883c46d4ca1"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "无愁潭",
        "preface": "",
        "paragraphs": [
            "酌我无愁酒，歌我无愁诗。",
            "朅来无愁潭上弄明月，潄涤万虑清肝脾。",
            "平生蓄积总开豁，便欲遗世超希夷。",
            "持杯试问此潭水，昔来何处今何之。",
            "覆船山高寒岌嶪，玉泉飞下东天池。",
            "分流一泻数百里，直抵绝壑潴清漪。",
            "镜平百丈洞无底，其下深黑蟠蛟螭。",
            "幽兰薜芷乱洲渚，倒影寒浸枯松枝。",
            "千回万折流到海，波涛喷薄孤城危。",
            "潮生水满潮退涸，蓬莱清浅倏改移。",
            "此愁与水两无尽，昔人已去今人悲。",
            "君不见莫愁山下春水长，画船鼍鼓相追随。",
            "淡烟芳草望不断，石城荒废留空陂。",
            "不如此潭只在山水窟，纵有奇胜无人知。",
            "何曾红粉照清泚，但有欵乃渔翁词。",
            "一声歌断暮山碧，秋风两鬓寒飔飔。"
        ],
        "notes": "",
        "id": "a7ed9845bf5be62926b42eacab8ec9da"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "大雪",
        "preface": "",
        "paragraphs": [
            "一日雪，空里浮花生眼缬。",
            "二日雪，竹松委地枯楠折。",
            "三日雪，兽骇禽奔蹄迹灭。",
            "四日雪，翁妪啼饥泪成血。",
            "天生万物忍弃捐，似为多情幻奇绝。",
            "由来恩怨不相关，无情有情总磨折。",
            "君不见尧时洪流浸十日，赤子喁喁化鱼鼈。",
            "汤时亢旱烘七年，山河大地红炉热。",
            "当时贤圣救不得，坐待时来自休歇。",
            "盖天垂地忧长人，浪教寒士头先白。",
            "玉皇高居耳目远，鬼神虎豹争罗列。",
            "顼冥滕屏罪当诛，劈牋试与东风说。"
        ],
        "notes": "",
        "id": "c8c98b2a19c7ab639a11e90f4e3c5129"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "次邵卓翁韵奉寄族祖竹岩令孙",
        "preface": "",
        "paragraphs": [
            "君不见李唐秘府堆故纸，韩老作诗{言奉}校理。",
            "若此当时九岁童，苞裹宝函渐血指。",
            "吾宗魁橐百世传，近骑箕尾凌苍烟。",
            "再生雏凤堕君砌，次第声名期拍肩。",
            "愿渠养气休吟诵，六翮褵褷凤质竦。",
            "椅桐倾枝真有待，羽仪留作清时用。",
            "我今老去不作文，闭精嘿坐学养神。",
            "萧然衰白不复漆，犹喜儿辈奔秦军。",
            "闲扣商讴诩人瑞，笔阵纵横人不畏。",
            "归看英物定何如，山西老将空羞愧。"
        ],
        "notes": "",
        "id": "786c3a21a037a1bb4229e8edefdefe39"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "夜坐",
        "preface": "",
        "paragraphs": [
            "竹翠浓如滴，𫄨凉薄似空。",
            "遐观山缺处，露坐月明中。",
            "计较围碁胜，喧呼琢句工。",
            "畏途谁触热，衣袂涨尘红。"
        ],
        "notes": "",
        "id": "253f44bfdea6907502a5472f37364647"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "宿赤山岭",
        "preface": "",
        "paragraphs": [
            "杖屦过山东，一重高一重。",
            "云烟呈晚色，雨露洗秋容。",
            "偃蹇石伏虎，连蜷木寓龙。",
            "夜深横短笛，独宿最高峰。"
        ],
        "notes": "",
        "id": "67313898c22035e385e10662364e3b97"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "雨雪交作",
        "preface": "",
        "paragraphs": [
            "雪晴那复雨，雨雪苦缠绵。",
            "连月无行地，穷冬不见天。",
            "穴居貍舐掌，水宿鹭联拳。",
            "更道深山里，翁饥歇午烟。"
        ],
        "notes": "",
        "id": "b2c1c513f39946daf2108c3e7853dac9"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "吾生",
        "preface": "",
        "paragraphs": [
            "行年四十九，忽忽笑浮生。",
            "客少真成懒，儿多半学耕。",
            "闲身穷缚急，壮志老图成。",
            "自号知非子，悠然仕止情。"
        ],
        "notes": "",
        "id": "d91068a36d2745eb55e33fe86fd9b6ec"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "春晚忆弟",
        "preface": "",
        "paragraphs": [
            "自叹形容改，空惊岁月更。",
            "黠蚕附茧死，怨鸟寄巢生。",
            "歉岁愁亲故，贫家分弟兄。",
            "江南芳草地，此别若为情。"
        ],
        "notes": "",
        "id": "14c42c457ef3d5c66d5d7d051212544a"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "秋夜",
        "preface": "",
        "paragraphs": [
            "露白初濡木，星虚渐集房。",
            "蛾飞争堕水，鱼退急投梁。",
            "捣练隄防冷，收禾准备荒。",
            "只愁枣红地，万马逐残羌。"
        ],
        "notes": "",
        "id": "b6415670d008a0cc1642d11aacaebd58"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "冬日",
        "preface": "",
        "paragraphs": [
            "冬晴不作雪，无处听寒号。",
            "山外一轮起，雾中三丈高。",
            "曝肩樵解褐，晒翼鸟遗毛。",
            "不特寒梅早，墙阴发露桃。"
        ],
        "notes": "",
        "id": "28219769f18dc61662adc0a9115ba8f2"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "早行",
        "preface": "",
        "paragraphs": [
            "早行理归装，残灯耿曙光。",
            "开门半山月，立马一庭霜。",
            "钟响知云寺，波声认石梁。",
            "修途留不住，去去出山庄。"
        ],
        "notes": "",
        "id": "bcee6992199135450ab875ead31eb5c5"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "山行",
        "preface": "",
        "paragraphs": [
            "幽怀浩难写，倚徙一枝藤。",
            "春蔓云根草，寒流石罅冰。",
            "山行千万转，茶话两三僧。",
            "亭下寻归渡，渔舟唤不譍。"
        ],
        "notes": "",
        "id": "770a598bac7f8394867a79e9dcadde9b"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "晚坐二首  其一",
        "preface": "",
        "paragraphs": [
            "羲娥相逐走，岁月不饶人。",
            "露重栖翰倦，月明归梦频。",
            "还家如过客，落地即成亲。",
            "世路秋风早，悠悠多贱贫。"
        ],
        "notes": "",
        "id": "0b9093636fe73fe24c7e6c8afe335968"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "晚坐二首  其二",
        "preface": "",
        "paragraphs": [
            "苹风入疎竹，红影飐窗扉。",
            "远地犹为客，寒闺未寄衣。",
            "丝虫堕复上，旅雁去还归。",
            "寄语水曹裔，相期老翠微。"
        ],
        "notes": "",
        "id": "5fd26823a5c737f8a0354007d3425343"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "杂兴",
        "preface": "",
        "paragraphs": [
            "旅雁南犹北，丝虫堕复粘。",
            "流年忙里过，衰发暗中添。",
            "记事推银管，寻题探玉签。",
            "区区淡生活，与世异酸甜。"
        ],
        "notes": "",
        "id": "c77052024c900cbb2e382c603cbb6a2e"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "游渌渚",
        "preface": "",
        "paragraphs": [
            "朝游伍胥渡，暮投杜主祠。",
            "绿芜高犊背，红雨瘦花枝。",
            "夹道鸣腰鼓，轻舟飐彩旗。",
            "蹇馿寒服客，未许看腰肢。"
        ],
        "notes": "",
        "id": "68ba607be5e79b4ad5c1e787b3c46f98"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "晓行二首  其一",
        "preface": "",
        "paragraphs": [
            "百年长扰扰，无地寄浮踪。",
            "客醉伤春酒，人行送曙钟。",
            "烟霏啼谢豹，星斗压卢龙。",
            "笑共孤云往，归投江上峰。"
        ],
        "notes": "",
        "id": "152eee19bac6d4927151877fb79dface"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "晓行二首  其二",
        "preface": "",
        "paragraphs": [
            "百折飘香路，千攒叠翠乡。",
            "断桥人蹬藓，低树女剃桑。",
            "泊店风烟静，问途山水长。",
            "新归愁复去，伫立转苍茫。"
        ],
        "notes": "",
        "id": "2bf44c41a1990994a244eb3928e68afc"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "秋兴四首  其一",
        "preface": "",
        "paragraphs": [
            "坐卧足清幽，何须定远侯。",
            "一簷霜竹月，四壁夜虫秋。",
            "酒不推辞醉，诗能断送愁。",
            "可怜江令老，万里返南州。"
        ],
        "notes": "",
        "id": "0f1cd4f9f7e27279740364f4228633f1"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "秋兴四首  其二",
        "preface": "",
        "paragraphs": [
            "西窗幽绝处，懒与老相便。",
            "燕伴迟归客，潮推逆上船。",
            "照杯窥户月，注砚养花泉。",
            "近藁无新语，归来学钓鳊。"
        ],
        "notes": "",
        "id": "7b597a921372120bc320bb2c0b3a947a"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "秋兴四首  其三",
        "preface": "",
        "paragraphs": [
            "孤迹寄沧洲，浮云无去留。",
            "大山招楚些，小海傍吴讴。",
            "相值谁非我，欲归春复秋。",
            "西风葛溪路，衣袖晚飕飕。"
        ],
        "notes": "",
        "id": "574f5d1e1914cc326c35a1bf92f0302f"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "秋兴四首  其四",
        "preface": "",
        "paragraphs": [
            "故里千山远，荒城八月寒。",
            "霜椑余鸟啄，社雨洗鱼残。",
            "紫塞跑风鬣，青冥纵露翰。",
            "微生独不化，羁绁老江干。"
        ],
        "notes": "",
        "id": "259d8191405587c7c896414599c81ad7"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "秋晚杂兴十二首  其一",
        "preface": "",
        "paragraphs": [
            "深秋转萧索，木叶满荒城。",
            "逝水流年景，西风逆旅情。",
            "圉监通马语，笼养变禽鸣。",
            "吾道知衰久，人都一概声。"
        ],
        "notes": "",
        "id": "04bd1520ec1f44a7099defe439d4e2e3"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "秋晚杂兴十二首  其二",
        "preface": "",
        "paragraphs": [
            "乌桕数家村，渔樵自作邻。",
            "旧坟前日发，富室近来贫。",
            "古道狐成怪，深山鬼作人。",
            "茫茫尘世事，无处问苍旻。"
        ],
        "notes": "",
        "id": "40b8cf6af18ee557646159276e9d88bd"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "秋晚杂兴十二首  其三",
        "preface": "",
        "paragraphs": [
            "天涯谁道远，岭海接并幽。",
            "马带交河种，人穿真腊裘。",
            "梅花南国梦，苜蓿故宫秋。",
            "安得方仙道，飘飘访十洲。"
        ],
        "notes": "",
        "id": "a9d316f3bce57379bf2b59fed8a6fb8f"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "秋晚杂兴十二首  其四",
        "preface": "",
        "paragraphs": [
            "月去极百度，天行水四旁。",
            "渥洼驹汗血，婆绿宇旁行。",
            "朔雨夏犹雪，南苞冬未霜。",
            "地中在何处，无便向嵩邙。"
        ],
        "notes": "",
        "id": "0217f040a2971ff04e6d24c5d1708783"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "秋晚杂兴十二首  其五",
        "preface": "",
        "paragraphs": [
            "门前吴越路，几步隔红尘。",
            "学课九千字，年书十二神。",
            "殷床驰道马，隔岸渡桥人。",
            "自愧樊笼里，飞腾未有因。"
        ],
        "notes": "",
        "id": "62faf5f82be4ac04266e1814ec086275"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "秋晚杂兴十二首  其六",
        "preface": "",
        "paragraphs": [
            "地占繁雄郡，人奔财赋疆。",
            "北僧泥佛相，南客贾胡装。",
            "打谷拳毛马，弹筝跕躧娼。",
            "西风愁世路，无路立苍茫。"
        ],
        "notes": "",
        "id": "ca588e19f6bca3dfdaf4e0b1eb555db5"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "秋晚杂兴十二首  其七",
        "preface": "",
        "paragraphs": [
            "青溪溪上路，书剑此栖迟。",
            "凉月穿衣褐，寒波照鬓丝。",
            "古桐传贺若，横玉犯龟兹。",
            "不为伤秋老，孤吟自可悲。"
        ],
        "notes": "",
        "id": "ddf87132d613eda5011d6a4d7760f3db"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "秋晚杂兴十二首  其八",
        "preface": "",
        "paragraphs": [
            "谁作百年客，聊随三宿僧。",
            "诗皆传妙品，禅未悟中乘。",
            "晓枕空鸣角，秋窗夜剔灯。",
            "欣欣会心处，走墨剡溪藤。"
        ],
        "notes": "",
        "id": "5116b1e258c690ab48d52fa8736dd6d6"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "秋晚杂兴十二首  其九",
        "preface": "",
        "paragraphs": [
            "虫壁话秋阑，西斋日已寒。",
            "阶鸣辞故叶，水击跕飞翰。",
            "路接千峰榭，潮通百丈滩。",
            "葛仙无处觅，我欲问烧丹。"
        ],
        "notes": "",
        "id": "87f175f1ff6c489e28ece83aedca58c2"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "秋晚杂兴十二首  其一○",
        "preface": "",
        "paragraphs": [
            "夜魄湛精气，冰魂消瘴氛。",
            "寒洲沙印篆，荒树叶镌文。",
            "词度柳三变，书临顾八分。",
            "谁凭当道势，擡举上青云。"
        ],
        "notes": "",
        "id": "afd9e5f1e26b2ba5039b72c58c7586eb"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "秋晚杂兴十二首  其一一",
        "preface": "",
        "paragraphs": [
            "萧索已秋色，空蒙欲暮天。",
            "平芜荒树外，疎柳断桥边。",
            "山暝残云合，波停碎月圆。",
            "眼前森万境，忽忽暗雕年。"
        ],
        "notes": "",
        "id": "b7802682ad10b33aa49e98c2e1b1ba56"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "秋晚杂兴十二首  其一二",
        "preface": "",
        "paragraphs": [
            "客来银水北，叩我老生涯。",
            "裘褐多扪虱，田芜半种瓜。",
            "文章动穷发，碑板过流沙。",
            "终竟成何事，逢人莫浪夸。"
        ],
        "notes": "",
        "id": "2e199318f44ade848705f53881e20568"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "世之咏物者采春花而落秋实余欲矫其失作冬果十咏 柑",
        "preface": "",
        "paragraphs": [
            "橘橙吾臭味，岂特是情亲。",
            "三寸燕南异，一双瓯水珍。",
            "色包金错晚，香擘玉纤春。",
            "无复承平事，天恩徧贵臣。"
        ],
        "notes": "",
        "id": "e4d30685f97c081abef64c25307b6d68"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "世之咏物者采春花而落秋实余欲矫其失作冬果十咏 橘",
        "preface": "",
        "paragraphs": [
            "果绿景初好，花开日正寒。",
            "嚼香流玉瀣，分熟剪金丸。",
            "淮枳标殊性，瓯柑并二难。",
            "无人征包贡，蓬殿泪阑干。"
        ],
        "notes": "",
        "id": "1891f155b1ff682de8528710fb19b7ec"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "世之咏物者采春花而落秋实余欲矫其失作冬果十咏 橙",
        "preface": "",
        "paragraphs": [
            "人皆遗外像，尔独取皮毛。",
            "露颗团黄玉，春枝剪绿袍。",
            "捣虀烧雨韭，飞缕荐霜螯。",
            "南橘应同派，谁云仆命骚。"
        ],
        "notes": "",
        "id": "1b6fef5da2a218e8b734b15cd100351d"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "世之咏物者采春花而落秋实余欲矫其失作冬果十咏 梨",
        "preface": "",
        "paragraphs": [
            "自是雪香骨，风霜阅四时。",
            "纸包防虿尾，泉浸浴琼肌。",
            "不作离愁斧，能为润肺医。",
            "看渠津润处，诗就已涎垂。"
        ],
        "notes": "",
        "id": "1c0eb1b6d5ade2dcaf2c24ea82f463c7"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "世之咏物者采春花而落秋实余欲矫其失作冬果十咏 栗",
        "preface": "",
        "paragraphs": [
            "秦燕千树地，富贵出山庄。",
            "外作猬毛磔，中含鸡子黄。",
            "悬枝开霁日，芽绿候春阳。",
            "每忆和儿炒，如今去故乡。"
        ],
        "notes": "",
        "id": "3fe485037fb9d52771071d2b146e6e14"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "世之咏物者采春花而落秋实余欲矫其失作冬果十咏 椑",
        "preface": "",
        "paragraphs": [
            "共祖青龙寺，分支金谷湄。",
            "捣生澄水漆，摘熟剥霜皮。",
            "半啄余秋鸟，群偷缚夜貍。",
            "长卿消病久，清冷慰诗脾。"
        ],
        "notes": "",
        "id": "a3b5317b3d7c489b87bb64b885f4a4e6"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "世之咏物者采春花而落秋实余欲矫其失作冬果十咏 柿",
        "preface": "",
        "paragraphs": [
            "万株名古寺，近复说东阳。",
            "翠树骈頳卵，烧空炯夜光。",
            "果堪凉渴朔，叶复草颠张。",
            "欲上潼江去，寻思石蜜霜。"
        ],
        "notes": "",
        "id": "670ed9d4c72dcb8f05d2316a9e9be715"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "世之咏物者采春花而落秋实余欲矫其失作冬果十咏 榧",
        "preface": "",
        "paragraphs": [
            "有木出蛮乡，生居万仞冈。",
            "凌烟图朽质，中水濯青裳。",
            "细剥琼肌莹，香浮雕俎光。",
            "尸虫穴何处，食果得奇方。"
        ],
        "notes": "",
        "id": "b0c6239cc88cf036e682cfbbdae4e1e8"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "世之咏物者采春花而落秋实余欲矫其失作冬果十咏 藕",
        "preface": "",
        "paragraphs": [
            "辛苦学淘河，寻根不仗柯。",
            "千虬蟠下土，尺玉浸清波。",
            "自笑抽丝乱，从渠凿窍多。",
            "谁分冰片片，一醉洗沉疴。"
        ],
        "notes": "",
        "id": "b4e4b32552f0c1e4fa7bc5140170e279"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "世之咏物者采春花而落秋实余欲矫其失作冬果十咏 榴",
        "preface": "",
        "paragraphs": [
            "种自涂林得，名随博望来。",
            "半因霜虐重，多为雨淫开。",
            "粒破冰生骨，房分珠带胎。",
            "玉匙飞一饷，为我配金罍。"
        ],
        "notes": "",
        "id": "899db0086e1c42a4921a65cfdd164610"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "别徐雪冈",
        "preface": "",
        "paragraphs": [
            "春晓杏花路，逢梅忆故知。",
            "一年离别恨，几度唱酬诗。",
            "风雪愁归路，关山隔后期。",
            "欲言难即见，临水寄相思。"
        ],
        "notes": "",
        "id": "a061e2ba990b6b19120c7fc339f0d645"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "别子声诸友",
        "preface": "",
        "paragraphs": [
            "祇有去日数，悠悠岁月除。",
            "再三来使语，千万故人书。",
            "老况难为别，亲情暂以疎。",
            "往来愁道路，吾道竟何如。"
        ],
        "notes": "",
        "id": "ccbe4227f7afb41fe9a7a91e32138465"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "夜坐",
        "preface": "",
        "paragraphs": [
            "风叶夜萧骚，寒灯照寂寥。",
            "冷泉和月汲，残叶带霜烧。",
            "半白吟髭茁，余红醉脸潮。",
            "旧来樵牧地，小隠不须招。"
        ],
        "notes": "",
        "id": "6082e7add36486a017e3bfaf01041e6a"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "山居二首  其一",
        "preface": "",
        "paragraphs": [
            "幽人在何处，东崦是吾家。",
            "小涧石楠树，疎篱木槿花。",
            "林深啼蜀鸟，水滑捣胡麻。",
            "五字山居偈，长吟老岁华。"
        ],
        "notes": "",
        "id": "7ef26e57a4cc4021335d518abfa5995a"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "山居二首  其二",
        "preface": "",
        "paragraphs": [
            "柴扉终日掩，一室静无尘。",
            "久坐已穿榻，高眠不秃巾。",
            "诗肠愁境乐，酒面老年春。",
            "自有白云隔，无劳麾俗人。"
        ],
        "notes": "",
        "id": "eaed7115a6eb181e4c6e659a6a0e6ed8"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "早行临安道中",
        "preface": "",
        "paragraphs": [
            "早行高坎市，遗构草新青。",
            "败壁蜗留篆，空棺狐读经。",
            "落花新旧恨，别酒短长亭。",
            "惟有松林下，寒梅尚独醒。"
        ],
        "notes": "",
        "id": "e969ae9707d1dc10fa29e54077f967e5"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "灯下书怀二首  其一",
        "preface": "",
        "paragraphs": [
            "浮生几半百，况复值秋阑。",
            "瘦地年年旱，贫家种种难。",
            "儿因废学懒，妻为典衣寒。",
            "吾意怜文墨，时时展卷看。"
        ],
        "notes": "",
        "id": "d9198eea1a9c294bfa694edca8395e8a"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "灯下书怀二首  其二",
        "preface": "",
        "paragraphs": [
            "青云谢足下，流水暗门阑。",
            "生计作诗苦，客愁行路难。",
            "老慙鞍马晚，穷笑砚蟾寒。",
            "岁暮余松菊，留人仔细看。"
        ],
        "notes": "",
        "id": "3fac5743749ab9fe58cee098f60c5a31"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "过棠山徐坟欲招通甫不果晚憩景德观以归寄通甫",
        "preface": "",
        "paragraphs": [
            "送春过棠峰，假步自登眺。",
            "行田走诘屈，攀磴上䆗窱。",
            "冈峦耸四围，崖壁俨双峭。",
            "野芳踯躅红，林宿离黄叫。",
            "感彼松下人，脆甚风中燎。",
            "精灵散埃氛，骨肉蔽窾窍。",
            "昼眠嘷狐狌，夜照飞熠燿。",
            "朗悟豁余悲，清响发长啸。",
            "思君客沃洲，对面隔蓬峤。",
            "扣门乏因缘，更仆烦请召。",
            "流落俱异乡，节奏本同调。",
            "风高鹢退飞，月落牛反噍。",
            "夷犹憇仙宫，酬答领道要。",
            "幽寻屋种梅，杂坐迳披藋。",
            "棋枰夜半局，丹灶昼残烧。",
            "心期迥独诣，世诱浩难掉。",
            "诗兴逼行云，树色留晚照。",
            "拾翠记前游，举白倒余釂。",
            "桐尾隠宝匣，龙文掩鱼鞘。",
            "何日联华镳，葭菼乱渔钓。"
        ],
        "notes": "",
        "id": "63a862f935798f1b02d99ceae02f1e97"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "远游四十韵",
        "preface": "",
        "paragraphs": [
            "介士苦拘检，策士妙筹度。",
            "侠窟养声誉，宦海高阶爵。",
            "纷然殊门户，何能脱缰索。",
            "自怜心期远，雅与俗物薄。",
            "潜光莹璆璧，幽芬结蓠药。",
            "濯濯出山泉，亭亭横空鹗。",
            "挟策误中眉，投耒悲失脚。",
            "文围严靷鞅，诗战淬铓锷。",
            "梯飚转南溟，铭山荡朔漠。",
            "君门虎豹严，天路鬼神恶。",
            "高唱不逢和，贵售屡遭却。",
            "龙移崖垠崩，鼇掉海湖涸。",
            "运流数迁谢，时改异今昨。",
            "乃翁安事书，此辈宜疎阔。",
            "三年屠蛟虬，无用闲猛斫。",
            "百金买砂青，不售虚奇药。",
            "日月双飞奔，身世两寂寞。",
            "夜雨暗灯火，秋月冷篱落。",
            "不甘软弱吞，坐受饥穷缚。",
            "万里落半途，全局差一着。",
            "逝将故人心，共赴青云约。",
            "东游畧蓬壶，南望趋衡霍。",
            "鼎中珠还返，腰下宝踊跃。",
            "朝真玉皇颔，问道金仙诺。",
            "青丘启玄命，白虎司秘钥。",
            "朱实足我粮，灵液共我酌。",
            "睠我上界仙，差胜生民乐。",
            "危登望沙界，横溃煎鼎镬。",
            "毡毳宅吴楚，戈鋋血川洛。",
            "冠缨望豺狼，罗绮逐猱玃。",
            "枯根痛芟薙，弱肉生啖嚼。",
            "离离尽丘坟，莽莽空城郭。",
            "悲来怆长怀，悟去念遐托。",
            "相期离尘垢，有便上寥廓。",
            "翘迹霄汉隔，动步穷途错。",
            "机关暗施张，爪距猛拏攫。",
            "盆瓶喧蠛蠓，旦暮算渠畧。",
            "纷纷自起灭，泛泛无栖泊。",
            "云烟渺空山，浪涛赴旧壑。",
            "他日欲相知，姓名寄归鹤。"
        ],
        "notes": "",
        "id": "958ba0305a85afe75a59bf3782908e33"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "杂兴",
        "preface": "",
        "paragraphs": [
            "世奕奔趋若决河，谁将独力障颓波。",
            "指衣太守存唐苦，循发将军负汉多。",
            "薜芷不芳甘自变，白圭有玷尚堪磨。",
            "是非勿与时人说，为就重华述九歌。"
        ],
        "notes": "",
        "id": "505c1177cd375c1272ae2127819cdbdd"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "闵忠",
        "preface": "",
        "paragraphs": [
            "弱冠知名动紫宸，两朝际遇荷恩深。",
            "身先赴义人争死，天不成功泪满襟。",
            "自郑有谋归华氏，舍湘无地托王琳。",
            "鞠躬待死无余事，不负朝廷不负心。"
        ],
        "notes": "",
        "id": "d0aa4a573fc178b998002f5edf20237a"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "诛奸",
        "preface": "",
        "paragraphs": [
            "握兵结眷冕旒前，牢落英雄二十年。",
            "虎殿寿觞人痛哭，鹃堂私语众喧传。",
            "尔身不恤无埋地，此耻奚容共戴天。",
            "不有四明倡清议，至今蛟虎卧山渊。"
        ],
        "notes": "",
        "id": "408018af54dfabf4cf849757ef33932f"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "卢明之开垆",
        "preface": "",
        "paragraphs": [
            "懒作西风汗漫游，归谋诸妇此淹留。",
            "采花墩近初成酒，种秫田多早带秋。",
            "燕颔已空西塞梦，犊裩莫遣远山愁。",
            "沧江留得偏醒客，袖手时凭百尺楼。"
        ],
        "notes": "",
        "id": "147849d4d64dd211d470d57532da54ef"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "宋震翁以诗见推次韵为谢",
        "preface": "",
        "paragraphs": [
            "修竹猗猗月半间，此生赢得占清闲。",
            "磨铅勘易未三绝，吐火烧丹欲九还。",
            "骑鹤腰缠空入梦，跨牛髀骨惯行山。",
            "秋来闲把诗消遣，敢向骚坛占绝班。"
        ],
        "notes": "",
        "id": "51f2402c360eaf689726ea1320ab2c94"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "杂兴  其一",
        "preface": "",
        "paragraphs": [
            "种竹千竿密复疎，菉猗深处着蜗庐。",
            "有床自可安周易，无饭谁教典汉书。",
            "叠嶂画屏围棐案，飞泉白练落阶除。",
            "绝无半点功名望，一任浮云自卷舒。"
        ],
        "notes": "",
        "id": "4dd6c79fde0a0b927d74a76a992e5ea0"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "杂兴  其二",
        "preface": "",
        "paragraphs": [
            "不露文章世不惊，由来天亦厌虚名。",
            "弦歌夫子穷将圣，风雅灵均死独清。",
            "其道卷怀何足恨，斯文得与岂无情。",
            "长歌独坐沧浪水，休说他年起濯缨。"
        ],
        "notes": "",
        "id": "d5bf001bbcb54d2c10f7515a9c41edf5"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "杂兴  其三",
        "preface": "",
        "paragraphs": [
            "青山相对总仪刑，人世浮华隔几尘。",
            "厚味不知菘韭薄，旧衔那似菊松新。",
            "银罂豹血争刘项，翠釜𫘞峰死虢秦。",
            "大抵危机随富贵，不曾粘著退闲人。"
        ],
        "notes": "",
        "id": "b9196bae1eb8ba214ed4ea7d9323ce01"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "杂兴  其四",
        "preface": "",
        "paragraphs": [
            "霜风猎猎响林坳，独有寒梅渐作包。",
            "倒影水涵窥沼树，浅痕月印上窗梢。",
            "绿衣低挂酒初熟，乌帽斜欹门屡敲。",
            "花得初阳人得复，俱从颜子结穷交。"
        ],
        "notes": "",
        "id": "d5b3eb4639bc991ac7a77198c5225548"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "杂兴  其五",
        "preface": "",
        "paragraphs": [
            "天地生生不尽仁，惟梅先得一年春。",
            "花神铨次初编谱，月老庄严妙写真。",
            "索笑暗添风度爽，嚼香清洗肺肝尘。",
            "莫嫌删后多题品，自二南来有几人。"
        ],
        "notes": "",
        "id": "986306b85dd5d326c387849af899c3e9"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "予家世居富山久矣世有隠德老坡所谓我家韦布三百年惟有阴功不知数盖类是也因作此以记其实且以勉族氏子弟云  其一",
        "preface": "",
        "paragraphs": [
            "自有乾坤有此山，嘉名久矣落人间。",
            "吐吞云雾景千变，森秀松柟翠四环。",
            "肯并贵溪争显达，应同愚谷耐坚顽。",
            "山人尽得清吟趣，芳杜香荪不厚颜。"
        ],
        "notes": "",
        "id": "327cadfdce46685479f2b9ac7e6cf5d7"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "予家世居富山久矣世有隠德老坡所谓我家韦布三百年惟有阴功不知数盖类是也因作此以记其实且以勉族氏子弟云  其二",
        "preface": "",
        "paragraphs": [
            "家住青溪东复东，林霏岚影暗葱茏。",
            "山排闼入蹲苍虎，水抱村流卧玉龙。",
            "田画井疆前后陇，冈横干艮两三重。",
            "客来若问诛茅地，落日云飞第一峰。"
        ],
        "notes": "",
        "id": "e7f1e61ef5e6e8370a09cd373a5d02f2"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "予家世居富山久矣世有隠德老坡所谓我家韦布三百年惟有阴功不知数盖类是也因作此以记其实且以勉族氏子弟云  其三",
        "preface": "",
        "paragraphs": [
            "我家韦布久婵嫣，积善工夫远有源。",
            "东汉贤良来鼻祖，晚唐文献到闻孙。",
            "世增忠厚成风俗，人尚耕桑务本根。",
            "賸喜迩来多识字，粗书甲子记新元。"
        ],
        "notes": "",
        "id": "236cb9456da724379ef30a49e0ab1a4d"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "静乐先生祠堂",
        "preface": "",
        "paragraphs": [
            "五季横流欲障天，先生雅志寄林泉。",
            "啸吟独抱济时畧，高尚甘为遯世贤。",
            "奕叶簪缨他有耀，微时耒耜我相传。",
            "何年得见归来鹤，暂假风翰逐老仙。"
        ],
        "notes": "",
        "id": "e506b9e9c046e0377c13cf44d2ef338b"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "梅",
        "preface": "",
        "paragraphs": [
            "玉妃破白入春宫，万紫千红立下风。",
            "老树冰霜皴剥后，寒枝烟水有无中。",
            "月横山馆笛初起，人立溪桥马欲东。",
            "为寄故人无信息，更凭健笔入诗筒。"
        ],
        "notes": "",
        "id": "ad3616225c5d330127f9f7c40906183b"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "杂兴",
        "preface": "",
        "paragraphs": [
            "南枝憔悴北枝荣，转眼浮华迹已陈。",
            "昨梦已空巫峡雨，昔游曾记武陵春。",
            "浮生一日复一日，世事后人哀后人。",
            "两鬓欲霜行脚倦，悠悠无计谢风尘。"
        ],
        "notes": "",
        "id": "a280c4e399cfce6a2bafa049dff401c9"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "大卿先生惠药方",
        "preface": "",
        "paragraphs": [
            "浅谋不遂少年狂，咄咄催人鬓发苍。",
            "深雪寒添诗兴爽，早梅清彻梦魂香。",
            "已谙林壑投闲趣，且试神仙却老方。",
            "闻说丹炉留近处，赢粮我欲问金堂。"
        ],
        "notes": "",
        "id": "a1816f45d577b5eeb59ad8a13a28ce81"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "田园杂兴",
        "preface": "",
        "paragraphs": [
            "半生灯火误牛衣，晚岁才能悟昨非。",
            "雨笠半欹将犊去，丝车细卷趁蛾飞。",
            "粟生烧地山宜老，草烂新畬水正肥。",
            "莫道劳生何日息，迩来是事喜忘机。"
        ],
        "notes": "",
        "id": "a32330545b5a41c61b45709c438dd267"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "观物",
        "preface": "",
        "paragraphs": [
            "彭殇颜跖不相齐，秋悴春荣各有时。",
            "共种花分红白色，同根木有死生枝。",
            "悲欣自是人情异，赋予宁非造物私。",
            "却笑庄生未谙此，安排齐物费言辞。"
        ],
        "notes": "",
        "id": "2c586eb4bd06d3ca5d8e90c4558f5209"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "木犀花  其一",
        "preface": "",
        "paragraphs": [
            "此花习气爱巉岩，不受红尘点碧衫。",
            "地把鹫峰移境界，天教蟾窟堕尘凡。",
            "瑶林摵摵敲残玉，金屑霏霏贮满函。",
            "月影徘徊花影乱，待携双盏与君衔。"
        ],
        "notes": "",
        "id": "2b866579a14ecc4b6e6e6e9b6ec2f57a"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "木犀花  其二",
        "preface": "",
        "paragraphs": [
            "招隠谁招到碧岩，自嫌黄绶映青衫。",
            "月光童子分根柢，金粟如来混圣凡。",
            "胜赏莫辞空百盏，丽酬不记达千函。",
            "竦身便脱尘埃去，径上清虚谢辔衔。"
        ],
        "notes": "",
        "id": "d202e356c86320362dceae9a9b3b375f"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "木犀花  其三",
        "preface": "",
        "paragraphs": [
            "秋风吹梦遶千岩，偷看天宫云锦衫。",
            "色尚红黄定崔李，花从开谢识荆凡。",
            "试教月老排芳谱，更听仙童诵玉函。",
            "賸有辟寒金粟树，丁宁栖鸟莫教衔。"
        ],
        "notes": "",
        "id": "c66a97ee591f4614c7c7f3cba440799a"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "木犀花  其四",
        "preface": "",
        "paragraphs": [
            "曾住仙山九折岩，夜凉萝荔挂衣衫。",
            "月窥樽里如相伴，人立花边自不凡。",
            "丛绿联环玱玉佩，残黄锁骨现金函。",
            "枝空蟾窟今谁记，犹道东陵系旧衔。"
        ],
        "notes": "",
        "id": "ca76fe77ac434690db716616270a55d4"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "耜岩连和六首予与汪子新亦各再和二首  其一",
        "preface": "",
        "paragraphs": [
            "夜随凉气坐秋岩，醉墨淋漓乱点衫。",
            "花里固知仙种别，诗中肯道使君凡。",
            "乘风径欲眠香窟，修月曾经发宝函。",
            "收拾万金归贾橐，不须麟阁大书衔。"
        ],
        "notes": "",
        "id": "9863c74f133465878f6b9d0542e9419c"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "耜岩连和六首予与汪子新亦各再和二首  其二",
        "preface": "",
        "paragraphs": [
            "风韵孤高百尺岩，敝袍争得似荷衫。",
            "久知郤氏声名远，自愧宾王骨相凡。",
            "闲捣香涎供玉杵，戏题彩帖拂尘函。",
            "醉来为问姮娥信，更倩鱼传与雁衔。"
        ],
        "notes": "",
        "id": "ffe550e25e0b8e372779319896e01f2b"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "秋晚杂兴",
        "preface": "",
        "paragraphs": [
            "白藕花残暑气收，凭高更欲上层楼。",
            "蒹葭淅沥水天晚，禾黍高低风雨秋。",
            "鸡瓮豕零更佐使，狗屠狐叫或王侯。",
            "世间万事祇如许，莫把闲愁枉白头。"
        ],
        "notes": "",
        "id": "dfcf85e793ee3d348dcc8e31e9be6c97"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "以书院课治事留杭十日竟为小吏所阻",
        "preface": "",
        "paragraphs": [
            "倦看世态变凉炎，老觉诗书味更严。",
            "与世不谐多枘凿，谋生甚拙欠虀盐。",
            "抟风肯羡鹍鹏化，署纸偏憎雁鹜箝。",
            "从使小儿轻我辈，只今归去问陶潜。"
        ],
        "notes": "",
        "id": "aba5369a4dee94b627c794215cb9606e"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "舟泊松江",
        "preface": "",
        "paragraphs": [
            "莼江几度酹张翰，屈指今才二十年。",
            "昔日米囊羞破釜，暮年诗卷压归船。",
            "飞飞燕子依风席，漠漠杨花点客毡。",
            "草远烟浓迷处所，乡心飞去白云边。"
        ],
        "notes": "",
        "id": "0ebc03cd69ba626ac636e54add806566"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "过钱塘旧京",
        "preface": "",
        "paragraphs": [
            "曾逐东风过曲江，人间俯仰隔兴亡。",
            "江头潮涸趋渔浦，山下城空失凤凰。",
            "漠漠黄埃昏草棘，悠悠陈迹阅星霜。",
            "由来离黍游麋地，不分铃鸣替戾冈。"
        ],
        "notes": "",
        "id": "b4aae9899df45fb640f56aa66d8cb989"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "再点陶金户计",
        "preface": "",
        "paragraphs": [
            "万里云程阻便风，孤鸿痛定再伤弓。",
            "征求多出儒冠外，飞走难逃世网中。",
            "不分事情多倚仗，厌看人面诉贫穷。",
            "生平豪气难磨折，时向毫端吐白虹。"
        ],
        "notes": "",
        "id": "52ddf18ecdffcd5e264614daa383c059"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "清明二首  其一",
        "preface": "",
        "paragraphs": [
            "汉世诸陵已古邱，悲风摵摵老梧楸。",
            "金人往日泪曾堕，石马何时汗忽流。",
            "江北江南千里隔，身前身后百年愁。",
            "九原定有英灵在，消得寒儒浪白头。"
        ],
        "notes": "",
        "id": "3de566236036b9955f28f0ccf491204d"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "清明二首  其二",
        "preface": "",
        "paragraphs": [
            "一去昭阳入朔台，羁魂流落不归来。",
            "葬从胡地留妃骨，死向南方飏后灰。",
            "鸦噪莫看耘墓迹，酒香谁把洒陵杯。",
            "茫茫草地人稀到，风急棠梨落又开。"
        ],
        "notes": "",
        "id": "b393cdf34da7be6b1c19d4bd2037e2d3"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "次韵洪复翁食蕨",
        "preface": "",
        "paragraphs": [
            "花叶根茎种种香，谁知山草宿舂粮。",
            "筠篮净洗倾银粉，瓦釜狂搜冻蔗浆。",
            "爽口如兼三鼎味，疗饥不试五仓方。",
            "西山饿死真余事，安有冥鸿为稻粱。"
        ],
        "notes": "",
        "id": "46f987c1d24de4b351d1225f9321c258"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "别弟",
        "preface": "",
        "paragraphs": [
            "欲去相看手重携，寒波芳草助凄迷。",
            "无人传业空多子，有弟持家老得妻。",
            "风雨灯前频入梦，诗文酒后共分题。",
            "孤飞不羡冥鸿举，只羡南归羽翼低。"
        ],
        "notes": "",
        "id": "ad32351777b75901f45d553457568e47"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "杂兴十首  其一",
        "preface": "",
        "paragraphs": [
            "前程在处暗危机，脱迹红尘入翠微。",
            "清水一竿张钓具，白云四壁挂樵衣。",
            "马惟画骨空嗟瘦，龙不点睛那解飞。",
            "差有陈编相伴住，时将诗句洗前非。"
        ],
        "notes": "",
        "id": "7b6f88018402bfd1b93f960b607894bd"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "杂兴十首  其二",
        "preface": "",
        "paragraphs": [
            "老去蹉跎万事休，襟期甚不入时流。",
            "倦飞已作归林鸟，懒起犹如落草牛。",
            "一点眉黄无宦况，五分头白为诗愁。",
            "玉人期我沧洲上，未拟他年赋远游。"
        ],
        "notes": "",
        "id": "ff24aeaa5267f431badb168ad043d158"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "杂兴十首  其三",
        "preface": "",
        "paragraphs": [
            "已更门户自持鉏，谢绝交游与世疎。",
            "处变卿还用卿法，养高吾自爱吾庐。",
            "屏张前世无声画，架插今生未见书。",
            "水北山人偏解意，求分半席间樵渔。"
        ],
        "notes": "",
        "id": "d892d1ddee3340ff26a488a916c2ecef"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "杂兴十首  其四",
        "preface": "",
        "paragraphs": [
            "冷落门墙绝似冰，夜窗风雨耿孤灯。",
            "采盆任我翻成雉，涴墨从渠点作蝇。",
            "休说文章祇小技，由来富贵总无能。",
            "依稀杨李无人忆，但忆瀼西杜少陵。"
        ],
        "notes": "",
        "id": "6e37b70c0037148b9264e65108f9fd61"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "杂兴十首  其五",
        "preface": "",
        "paragraphs": [
            "紫绶绯裳印佩金，我于数子总无情。",
            "傍人门户传书客，投老田园识字氓。",
            "世变委怀无逆顺，事机到手即功名。",
            "子房收敛英雄迹，谁说神仙在谷城。"
        ],
        "notes": "",
        "id": "6ad7b29fa57524f89b2b7bfefdc67877"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "杂兴十首  其六",
        "preface": "",
        "paragraphs": [
            "人境无缘断俗喧，丁宁牢闭两柴门。",
            "五更孤枕客怀恶，半世青灯书眼昏。",
            "有日空为无日计，醉时还道醒时言。",
            "白云久有南山梦，不待他年毕嫁婚。"
        ],
        "notes": "",
        "id": "80fd813952363a669a7ac92b125aba73"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "杂兴十首  其七",
        "preface": "",
        "paragraphs": [
            "骎骎镜里鬓霜侵，偶占溪东十亩阴。",
            "风雨四时无尽藏，松篁终夜有余馨。",
            "家藏为米难糊口，日课除诗罕用心。",
            "谁说仓曹任窖谷，近来家富屡千金。"
        ],
        "notes": "",
        "id": "7d745bca17cc671b10be95d5ddd69f62"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "杂兴十首  其八",
        "preface": "",
        "paragraphs": [
            "先生高寄此林泉，懒拙方知此乐全。",
            "足屦两忘便不借，人琴俱隠付无弦。",
            "云归书帙留残润，日上香盘袅细烟。",
            "勘破世纷无一事，又拈枯笔续前编。"
        ],
        "notes": "",
        "id": "094a08bbdd36e3a177bc74ab424ed3b5"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "杂兴十首  其九",
        "preface": "",
        "paragraphs": [
            "不仙不释不居官，久狎渔樵作往还。",
            "细雨饱眠一黄犊，白云秀拔几青山。",
            "浮生往事真成梦，举世谁人最得闲。",
            "惆怅伏波粗意气，暮年犹向五溪蛮。"
        ],
        "notes": "",
        "id": "989339e4876815e5f3ca8f95303a2c65"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "杂兴十首  其一○",
        "preface": "",
        "paragraphs": [
            "生平缪计百无成，衰白如期入镜明。",
            "鸟不惊猜无忤物，人多怒骂渐逃名。",
            "襟怀落落怜孤影，岁月悠悠过半生。",
            "老去自知无处用，只留双眼待升平。"
        ],
        "notes": "",
        "id": "8b9630ddee7d8ef4e8f1dd29ce23b6aa"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "春晚即事二首  其一",
        "preface": "",
        "paragraphs": [
            "纷泊杨花逐晚风，杜鹃声彻故园东。",
            "百千种事孤愁外，四十余年一笑中。",
            "血作公文缘分定，膊成山字坐诗穷。",
            "少时怀抱今寥落，惆怅西窗夕照红。"
        ],
        "notes": "",
        "id": "e5a5c7aebcc6afaf0a4a9fe71dd0f426"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "春晚即事二首  其二",
        "preface": "",
        "paragraphs": [
            "匆匆尘里换时光，春去夤缘底事忙。",
            "鸠已居巢晴逐妇，蜂方出穴暖分王。",
            "唱耕农起催秧绿，打供僧来趁麦黄。",
            "今岁先生贫到骨，时时为米籴官仓。"
        ],
        "notes": "",
        "id": "4081ba723284ab2d02f9a835bd2ecf54"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "妾薄命",
        "preface": "",
        "paragraphs": [
            "薄命佳人玉绝瑕，不随缘分落民家。",
            "悲风古冢生青草，落日深宫唱白花。",
            "万里思情余蹋踘，一生旧恨付琵琶。",
            "雄蜂雌蝶难相并，莫向春风怨岁华。"
        ],
        "notes": "",
        "id": "5ea23dcaca89c313ee49905773330064"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "杂兴三首  其一",
        "preface": "",
        "paragraphs": [
            "自合林泉着散仙，虎蛟在处卧山渊。",
            "未秋已拟偿新谷，计月先愁欠子钱。",
            "冷眼惯看平地险，薄情谁念死灰然。",
            "人生还有相逢处，昨日淮阴召少年。"
        ],
        "notes": "",
        "id": "7e2c04f892f5e37af1a254e0535eb983"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "杂兴三首  其二",
        "preface": "",
        "paragraphs": [
            "漫向松边倚瘦筇，一生襟抱与谁同。",
            "照人不老古今月，送客多情南北风。",
            "才尽悬知诗作祟，数奇莫与命争穷。",
            "冶金百炼今无几，休向人前说事功。"
        ],
        "notes": "",
        "id": "a86a7d5efeb67b2eee175b9baa23a798"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "杂兴三首  其三",
        "preface": "",
        "paragraphs": [
            "经秋春蕙叹时过，归卧南窗竹一坡。",
            "世味甚轻贪欲少，交情稍重怨恩多。",
            "羞从绿酒看霜剑，悔把青灯误雨蓑。",
            "技痒未能忘习气，新诗写罢更长歌。"
        ],
        "notes": "",
        "id": "688fba678fe51c4a484e6c29d65f0616"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "神仙",
        "preface": "",
        "paragraphs": [
            "扰扰争趋陌路尘，好闲平地即蓬瀛。",
            "青羊石化紫烟客，白鹤松成老树精。",
            "夹岸碧桃春水阔，满山落叶暮云横。",
            "神仙不用寻行迹，只向渔樵混姓名。"
        ],
        "notes": "",
        "id": "24828e1028e554e01e7c3f9a05dcecd6"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "竹",
        "preface": "",
        "paragraphs": [
            "当年知己晋参军，画手分传老可文。",
            "碎影贴金初得月，寒梢耸翠欲干云。",
            "平生自是轻余子，一日那能无此君。",
            "解为南风却炎暑，拟封清渭答殊勋。"
        ],
        "notes": "",
        "id": "bd9fa38ad5c6be5f330e7d3c72e24773"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "夜坐二首  其一",
        "preface": "",
        "paragraphs": [
            "人间无处避红炉，急扫风轩醉一壶。",
            "泉冷月涵沉水璧，荷香雨跳走盘珠。",
            "神游曾到清凉境，幽讨如横绿野图。",
            "醉发醒松吟骨耸，从人笑绝道诗癯。"
        ],
        "notes": "",
        "id": "ebcf59cf1b69c093fc055aba599f1ccc"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "夜坐二首  其二",
        "preface": "",
        "paragraphs": [
            "呼奴薙草火攻蚊，与客高谈到夜深。",
            "风辨雌雄分别想，岁占牡牝喜嗔心。",
            "尘生渴肺须狂饮，寒耸诗肩更苦吟。",
            "秋色满怀人不寐，坐看落月与横参。"
        ],
        "notes": "",
        "id": "18754aa6cbb7955083f53bd936b8acd8"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "术者谓予清淡镃基不贫不富而有寿",
        "preface": "",
        "paragraphs": [
            "谁甘清淡厌轻肥，命薄那堪不值时。",
            "插架简编家四壁，蟠胸梗概鬓千丝。",
            "狂图入梦空骑鹤，寿相生芒欲鬭龟。",
            "莫讶时鱼更多骨，从来万事有参差。"
        ],
        "notes": "",
        "id": "47d3c6bc465fba3f6df58cef4108a89e"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "看笋",
        "preface": "",
        "paragraphs": [
            "丁宁莫采箨龙儿，造物成材各有时。",
            "寸碧纵横牛戴角，一斑缠裹豹留皮。",
            "长身上水夜深看，直干干云岁晚知。",
            "名节为君描画尽，清吟堪继菉猗诗。"
        ],
        "notes": "",
        "id": "69380f655e617c85ae83d771408eaf3a"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "初秋杂兴三首  其一",
        "preface": "",
        "paragraphs": [
            "利欲驱人看罢休，人间岁月不停留。",
            "别愁万里沧江水，归梦五更黄叶秋。",
            "贮腹谩夸李书簏，烂肠难拟董糟丘。",
            "老怀抑塞无人会，徙倚西风百尺楼。"
        ],
        "notes": "",
        "id": "4e99bc5a80f4db8067a62c4af8ebb4d5"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "初秋杂兴三首  其二",
        "preface": "",
        "paragraphs": [
            "守困书帷滞土牛，谁挥尺箠浴寒流。",
            "旧人不了新人事，今日那知明日愁。",
            "一雁惊飞湘水浦，孤蟾空挂岳阳楼。",
            "江南总解单于曲，吹彻残梅故国秋。"
        ],
        "notes": "",
        "id": "1d32fd5e0942a48433bc35d58723c78f"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "初秋杂兴三首  其三",
        "preface": "",
        "paragraphs": [
            "田怕秋阳老怕贫，谁能肮脏拔风尘。",
            "穷年兀坐少生计，末路相逢无故人。",
            "自爱漂摇栖倦翼，谁分浩荡慰穷鳞。",
            "区区温饱何须较，莫负秋来风月身。"
        ],
        "notes": "",
        "id": "88a0c46b29cdaf529575d4b45bf3ac65"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "有怀洪复翁入郡城纳金课",
        "preface": "",
        "paragraphs": [
            "故人东下濯沧浪，见说金沙作斗量。",
            "昔想万钱还跨鹤，晚知六博亦亡羊。",
            "诗传剑阁烟霞藁，地入桐庐云水乡。",
            "潇洒满怀无处着，归程何况接新凉。"
        ],
        "notes": "",
        "id": "cf9876cc7d9e802f3ed622b88b2d0abc"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "杂兴三首  其一",
        "preface": "",
        "paragraphs": [
            "老去时光渐不禁，那堪风景入秋深。",
            "文章何啻建安骨，议论能无元祐心。",
            "旧日交游谁可托，中年忧患苦相寻。",
            "致身稷契非轻许，末路无成学苦吟。"
        ],
        "notes": "",
        "id": "4c616d0425313a93e225c4da57934c0f"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "杂兴三首  其二",
        "preface": "",
        "paragraphs": [
            "做事英雄竟不成，飞鸿何处避弓矰。",
            "杲卿有舌骂阿荦，叔夜无头传广陵。",
            "祸福难知随命值，才名太盛取天憎。",
            "江流渺渺无回势，独向西风倚瘦藤。"
        ],
        "notes": "",
        "id": "673f9d6f83745523cc69bb19bcbdc549"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "杂兴三首  其三",
        "preface": "",
        "paragraphs": [
            "穷守空山两鬓蓬，老饕有分过年丰。",
            "珠玑推上稻花水，金铁敲残梧叶风。",
            "兴寄小窗诗卷里，梦回别墅笛声中。",
            "俗缘相逐何时了，一笑人间万虑空。"
        ],
        "notes": "",
        "id": "669273cad0392373f59ee9b154155080"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "社日思家",
        "preface": "",
        "paragraphs": [
            "晓鼓冬冬露未收，老翁鸡彘祝瓯篓。",
            "家家酒绿枌榆社，处处霜红柿栗秋。",
            "笑别比邻包祭肉，醉呼童稚认归牛。",
            "一年两度村田乐，不羡人间万户侯。"
        ],
        "notes": "",
        "id": "617a7009cc7e46369676f15e17723bd4"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "晚秋",
        "preface": "",
        "paragraphs": [
            "萧萧两鬓竟苍然，况近重阳风雨天。",
            "欲暝江村烟四起，渐寒山馆客孤眠。",
            "叶题旧恨在何处，菊折寒香仍去年。",
            "为忆故人三叹息，东篱沽酒已无钱。"
        ],
        "notes": "",
        "id": "beb5449560d5d89a512cfcfaa963f9c0"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "菊",
        "preface": "",
        "paragraphs": [
            "矫首春风独后时，冰霜自厉占东篱。",
            "悲如屈子凄凉意，清似陶翁平澹诗。",
            "寂寞秋香怜向晚，徘徊寒蝶笑生迟。",
            "蹇予气味差相似，采采金英尽一巵。"
        ],
        "notes": "",
        "id": "0eaefb47f896ab2032c3365df5ca5e0c"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "杂兴四首  其一",
        "preface": "",
        "paragraphs": [
            "我亦山林澹荡人，笼禽饮啄失天真。",
            "客求妙墨多辞病，儿欠寒衣屡诉贫。",
            "夜雨书檠翻汗竹，秋风野饭配丝莼。",
            "文章固是平生志，赢得萧萧两鬓尘。"
        ],
        "notes": "",
        "id": "b625a6266f23e19a783d3dc2519022ed"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "杂兴四首  其二",
        "preface": "",
        "paragraphs": [
            "江上千峰缺复遮，疎林点点噪归鸦。",
            "短篷细网船回浦，快马青衫客到家。",
            "酒味春风生竹叶，笛愁寒月老梅花。",
            "丈夫处世便疎豁，莫买虚名鬭角蜗。"
        ],
        "notes": "",
        "id": "263b9852ab48d500ff8a38270362bf7f"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "杂兴四首  其三",
        "preface": "",
        "paragraphs": [
            "满目风埃落日低，拳支醉颊面山西。",
            "平堤树密欲藏寺，古渡舟横不碍溪。",
            "渺渺几竿秋水浄，哑哑三匝夜乌啼。",
            "老来独有诗情在，口占新晴付小溪。"
        ],
        "notes": "",
        "id": "2e52296ab84f74aca6ba70591b28334c"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "杂兴四首  其四",
        "preface": "",
        "paragraphs": [
            "又是山村秋暮天，蹉跎身世惜流年。",
            "风鸣浅濑高还下，山碍浮云断复连。",
            "豪气尚余孤剑里，眵眸合老短檠边。",
            "心期蟠屈凭谁说，尽是巾箱千万编。"
        ],
        "notes": "",
        "id": "a86061bb28d0be6e900342603cb1f45d"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "续遣疟鬼",
        "preface": "",
        "paragraphs": [
            "老天难料倏炎凉，水帝游魂未伏藏。",
            "子喜朋俦餍口腹，我愁冰炭置肝肠。",
            "力持正论明无鬼，醉读离骚祓不祥。",
            "惟有五穷推不去，主人改事屏车樯。"
        ],
        "notes": "",
        "id": "d6ea7fc8ca75e141953a6e6893718bb9"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "江村晚望",
        "preface": "",
        "paragraphs": [
            "江上孤村日欲斜，秋光淡淡渺天涯。",
            "几多田舍隠林薄，三两渔舟出荻花。",
            "归路负樵劳息树，乱流浴马怒喷沙。",
            "凭谁剪出机中素，图入人间富贵家。"
        ],
        "notes": "",
        "id": "d6ff01a18fe755fd5644ec48dcd30e16"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "春雪",
        "preface": "",
        "paragraphs": [
            "薝卜林中忍辱仙，春来戏作散花天。",
            "晓山寒劲云迷色，夜帐光生月鬭妍。",
            "北海无书羝不乳，朝阳有路马难前。",
            "从知造物憎贤达，拥絮高吟更自怜。"
        ],
        "notes": "",
        "id": "455f3b01e0e422f48709f608d0c6f5f9"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "雨霁二首  其一",
        "preface": "",
        "paragraphs": [
            "次第寻春不恨迟，春光偏在雨晴时。",
            "风林窍暖山飞鸟，潭洞门开惊卧螭。",
            "酒冽万家供笑语，土牛千耦乐耘耔。",
            "物华又逐年华转，惟有诗人老更衰。"
        ],
        "notes": "",
        "id": "b327587f9e22c42bbdef2b6435fe221d"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "雨霁二首  其二",
        "preface": "",
        "paragraphs": [
            "谁传春涨没溪毛，又喜朝晴暖土膏。",
            "箬裹旋生新接树，花窠重发旧栽桃。",
            "扫蜂上篲经营早，通燕归帘结构牢。",
            "莫道山中勋业少，等闲善类入钧陶。"
        ],
        "notes": "",
        "id": "c962275832a7c420c48a6227bba69fd6"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "次韵胡柳塘夏自然春游",
        "preface": "",
        "paragraphs": [
            "邂逅相逢玷俊游，共临清泚看横舟。",
            "野情潇洒便僧寺，尘事嚣烦远市楼。",
            "倚杖有诗追和韵，折花随酒记行筹。",
            "归来散步斜阳下，休笑浮云等幻沤。"
        ],
        "notes": "",
        "id": "698c63499f6b2e84f53393f16b336f21"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "春日言怀",
        "preface": "",
        "paragraphs": [
            "睡觉东窗味正浓，鶑声破晓入帘栊。",
            "社前处处石泉水，春半时时花信风。",
            "交友如云翻手散，浮华是梦转头空。",
            "痴儿不识愁滋味，笑折花枝满把红。"
        ],
        "notes": "",
        "id": "4b694c039041af2e53f857127105f147"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "大水",
        "preface": "",
        "paragraphs": [
            "长时烟雨弄梅黄，身似枯株守破窗。",
            "云气冒山天失昼，水声撼屋浪翻江。",
            "田通小涧频障土，船上高原屡徙桩。",
            "举世滔滔何日息，笑倾床下古罂缸。"
        ],
        "notes": "",
        "id": "953beed62bd345645f77cb83ba3712c3"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "杂兴五首  其一",
        "preface": "",
        "paragraphs": [
            "由来势退不英雄，谁怨天公苦不公。",
            "虫臂鼠肝俱造化，草妖木怪尽神通。",
            "百年身世浮沤里，大地山河旷劫中。",
            "巧拙贤愚俱莫问，此生元只似虚空。"
        ],
        "notes": "",
        "id": "563e8148805eae254dad1bdc5230f83b"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "杂兴五首  其二",
        "preface": "",
        "paragraphs": [
            "老骨槎牙不入时，可看霜雪点须眉。",
            "短披樵褐形如鹤，长把农书手欲龟。",
            "饥饱生前皆有定，文章死后竟何禆。",
            "凭高欲说无人会，早暮南窗盼绿猗。"
        ],
        "notes": "",
        "id": "79aba9eecff2f0c259adaa6f46893016"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "杂兴五首  其三",
        "preface": "",
        "paragraphs": [
            "冷看风涛起怒鹏，自惭无力逐飞腾。",
            "林泉襟韵清如水，儒素门墙淡似僧。",
            "凉与竹奴分半榻，夜将书嬭伴孤灯。",
            "人生适意祇如许，玉署金门不用登。"
        ],
        "notes": "",
        "id": "1e9e0447cedd66a3bf9eac76e763bf5a"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "杂兴五首  其四",
        "preface": "",
        "paragraphs": [
            "六月犹披紫绮裘，酸醎世味不相投。",
            "清泉遶屋声声冷，高竹依簷叶叶秋。",
            "挥汗读书如有慕，撚髭安字更何求。",
            "向无二事消闲日，谁遣先生一段愁。"
        ],
        "notes": "",
        "id": "226fc2b8be1a6260ca60c9ed92810aec"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "杂兴五首  其五",
        "preface": "",
        "paragraphs": [
            "甘死蓬窗笑我痴，兴来况值夜凉时。",
            "闲中不觉年华促，归去方知宦路危。",
            "酒瓮沉沉倾玉瀣，簟筠细细蹙风漪。",
            "月残梦醒诗初就，枯笔长抛网蟢丝。"
        ],
        "notes": "",
        "id": "b9963f6ee63e9cba33c86e79af138889"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "莲花",
        "preface": "",
        "paragraphs": [
            "水仙微步碧玻璃，家在湘湖西复西。",
            "清欲濯缨长在水，妙曾斲鼻不污泥。",
            "已知浄社曾参问，合是濂溪善品题。",
            "欲采远香无觅处，拏舟惊起两凫鹥。"
        ],
        "notes": "",
        "id": "78eedf84b2e28cbc3c1379e427de13a1"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "府城别任惠叔表兄",
        "preface": "",
        "paragraphs": [
            "乘兴来为两月留，廿年踪迹叹萍浮。",
            "衔杯清话灯前雨，对榻羁魂枕上秋。",
            "倦矣悲鸣双客鸟，归欤浩荡一渔舟。",
            "吟边若值孤飞雁，频寄新诗慰别愁。"
        ],
        "notes": "",
        "id": "c56289bba6616137949acf1ff5944a94"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "雪",
        "preface": "",
        "paragraphs": [
            "北帝宫中亿万姝，天花散尽满天衢。",
            "蓬山宫阙白禽兽，秦地山河银雁凫。",
            "寒耸吟肩呵滴砚，春回醉颊宴开炉。",
            "梅花半树南枝早，梦遶孤山访老逋。"
        ],
        "notes": "",
        "id": "3dd11e258552200f69fb0cde0557b801"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "王古樵观予苦疮鄙句遂自赋眉遭二韵各二首因次其韵为戏  其一",
        "preface": "",
        "paragraphs": [
            "老去疮残拟炙眉，暂凭酒力引风巵。",
            "久疎朋友慙多病，薄买田园费学医。",
            "吟罢肩寒生轸粟，坐来形槁似枯梨。",
            "浮生自笑多磨障，画癖书痴发旧痍。"
        ],
        "notes": "",
        "id": "682750f1639173ca934ba376bf99ebcf"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "王古樵观予苦疮鄙句遂自赋眉遭二韵各二首因次其韵为戏  其二",
        "preface": "",
        "paragraphs": [
            "吾衰端不为蛾眉，不假霜铅补漏巵。",
            "无恙感君频寄语，不龟媿我未逢医。",
            "命穷渐退星临木，书悮无凭病发梨。",
            "康济自身犹未辨，敢将苏息问民痍。"
        ],
        "notes": "",
        "id": "7610c98df511da49a9d50f7d383d9995"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "王古樵观予苦疮鄙句遂自赋眉遭二韵各二首因次其韵为戏  其三",
        "preface": "",
        "paragraphs": [
            "无端痁疥适相遭，空苦无成似嚼螯。",
            "瘢疻着身犹刻画，垢腥满爪费爬搔。",
            "行吟谩想歌愁绝，坐食空惭饱老饕。",
            "偶见新诗还技痒，寒窗细字认牛毛。"
        ],
        "notes": "",
        "id": "81f94299617dc3f19c3ccd3e884ad82f"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "王古樵观予苦疮鄙句遂自赋眉遭二韵各二首因次其韵为戏  其四",
        "preface": "",
        "paragraphs": [
            "命灾况复与穷遭，真似蟛蜞缚两螯。",
            "鳞甲棱棱便浄浴，发须种种快频搔。",
            "瓮头轑酒何妨醉，松下餐肪不厌饕。",
            "快写田家剜肉句，夜阑秃尽管城毛。"
        ],
        "notes": "",
        "id": "942c82d41fe8fa6497a4bca013819489"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "田家  其一",
        "preface": "",
        "paragraphs": [
            "近来不复应差科，生计无成奈老何。",
            "漆种十年虽恨晚，牛生百犊未嫌多。",
            "春耕着我扶犁手，社饮还渠击壤歌。",
            "闻道溪头新长水，偷闲试着旧渔蓑。"
        ],
        "notes": "",
        "id": "00a71b8d8f6beeae6e03a6b7d0751e94"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "田家  其二",
        "preface": "",
        "paragraphs": [
            "数间茅屋占林塘，二顷田园幸未荒。",
            "蒿叶正长蚕卧起，鶑声渐老麦青黄。",
            "壁间龙骨流泉活，筐载豚蹄白酒香。",
            "春事年年闲过去，欲将拥肿问庚桑。"
        ],
        "notes": "",
        "id": "e6a9f114a121921361ee9cb9eb51733c"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "秋晚杂兴",
        "preface": "",
        "paragraphs": [
            "暂凭高处豁双明，独上谯楼倚晚晴。",
            "烟岫齐纨千万叠，落梅羌管两三声。",
            "秋风世路客凄楚，流水年光独老成。",
            "吟兴未如归兴切，萧萧落叶满山城。"
        ],
        "notes": "",
        "id": "f5a83a208c2387c4c883aa77a15177eb"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "题洪复翁诗卷后二首  其一",
        "preface": "",
        "paragraphs": [
            "袖中光燄照崖垠，诗律雄浑远有源。",
            "近藁自成新句法，束书不叛旧游门。",
            "折芳梅下人双屦，话别沙头酒一罇。",
            "健笔世间谁措手，老夫先拟举降幡。"
        ],
        "notes": "",
        "id": "d8f1d54200664dd118f39d36888d84ba"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "题洪复翁诗卷后二首  其二",
        "preface": "",
        "paragraphs": [
            "诗里人传大小贤，自怜同业不同年。",
            "白云孺子诗千首，黄石老人书一编。",
            "冷眼危途风竹乱，知心旧事雪松坚。",
            "别愁去作星桥梦，长傍河西牛斗边。"
        ],
        "notes": "",
        "id": "4490fad1fc015274808a57ad435a248f"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "春晚杂兴四首  其一",
        "preface": "",
        "paragraphs": [
            "未妨行乐少年场，倚徙东风醉一觞。",
            "芳树染成啼血艳，落花流出涨痕香。",
            "阴阴春色和天老，脉脉愁情共水长。",
            "坐阅流年能几见，菱花应笑鬓边霜。"
        ],
        "notes": "",
        "id": "056d6aee3486fb2221f821e3ff4b20d9"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "春晚杂兴四首  其二",
        "preface": "",
        "paragraphs": [
            "懒向风轩扫落花，暮年情态惜韶华。",
            "春盘脆响供雷笋，夜焙芳藓摘露芽。",
            "蚕老住眠催作茧，燕来新乳贺成家。",
            "狂游无复少年梦，聊遣清吟送日斜。"
        ],
        "notes": "",
        "id": "f5360ea1c15e28308d0c39a86ebad6e2"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "春晚杂兴四首  其三",
        "preface": "",
        "paragraphs": [
            "花神衣补去青宫，紫阵红围一夜空。",
            "华发龙钟寒食酒，青芜狼藉落花风。",
            "雨声点滴春愁里，世态侵寻客路中。",
            "我欲凭高寄萧散，暂舒老眼数归鸿。"
        ],
        "notes": "",
        "id": "bd59604389a0ee67c8bef71ce7f70801"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "春晚杂兴四首  其四",
        "preface": "",
        "paragraphs": [
            "欲逐芳菲寄病身，鶑花不管老年人。",
            "幽寻但见肥牛地，胜赏难追骏马尘。",
            "薄酒似饧聊取醉，青梅如豆正尝新。",
            "清欢未足还休去，日落汀洲又暮春。"
        ],
        "notes": "",
        "id": "17263d34fc31d73d5afbd13f77978ac8"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "挽尚书先生",
        "preface": "",
        "paragraphs": [
            "前代衣冠第一人，老来鸣道振遗音。",
            "勋庸臣子平生志，书易圣贤千古心。",
            "士愿执经来鹿洞，客求挟册售鸡林。",
            "飞仙虽去斯文在，山阁神光照斗参。"
        ],
        "notes": "",
        "id": "610c11c8d55bfa27326a20834cfe450b"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "食菜",
        "preface": "",
        "paragraphs": [
            "日食何曾费万钱，畦丁辛苦㔉风烟。",
            "墙阴吠狗硬如铁，山下蹲鸱大似拳。",
            "忍弃毛锥飞食肉，空怜匿服卧餐毡。",
            "茶瓯气味堪相配，更汲源头活水煎。"
        ],
        "notes": "",
        "id": "542123192cc6fa67730d76d7ae52fd92"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "梅后久雨",
        "preface": "",
        "paragraphs": [
            "自入梅天气力微，不堪暑湿互蒸炊。",
            "鬓边衰白三千丈，雨后昏黄十二时。",
            "积润图书供火焙，新裁罗褐覆香匜。",
            "小占定有朝晴喜，忽听黄鶑语柳枝。"
        ],
        "notes": "",
        "id": "75b399d55f6739b1c7a892c2a344a37e"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "田家杂兴三首  其一",
        "preface": "",
        "paragraphs": [
            "樵路通村暗蒺藜，数椽茅𫈵护疎篱。",
            "阴阴清樾风生树，拍拍苍鹅水满陂。",
            "记日旋锄烧地粟，上时新卖落车丝。",
            "晚晴慙愧逢端午，醉卧黄昏自不知。"
        ],
        "notes": "",
        "id": "e0a17347657802b14deba97a2ab7bbc4"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "田家杂兴三首  其二",
        "preface": "",
        "paragraphs": [
            "两两苍髯笑杖藜，蒨裙儿女隔笆篱。",
            "斜阳鸦噪烧钱社，细雨牛眠放牧陂。",
            "酒熟十千沽玉瀣，面香三丈卷银丝。",
            "客来偶及兴亡事，说与衰翁也自知。"
        ],
        "notes": "",
        "id": "440968dd9ede71c1c273e56cab76263c"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "田家杂兴三首  其三",
        "preface": "",
        "paragraphs": [
            "不嫌饭豆与蒸藜，饱脱衣衫挂竹篱。",
            "问酒亭前旗影市，系船屋角藕花陂。",
            "踏车挂壁闲龙骨，生药当庭蔓兔丝。",
            "我自耦耕非避世，姓名休使外人知。"
        ],
        "notes": "",
        "id": "4b8c8f14e3044efe05243eb38f3567fa"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "四时宫词  其一",
        "preface": "",
        "paragraphs": [
            "阳和不解徧深宫，黯黯春愁伫立中。",
            "岁给买花藏笥箧，夕香拜月散帘栊。",
            "镂金巧胜匀如剪，绉縠中单薄似空。",
            "一曲紫箫吹彻后，蔷薇几度老春风。"
        ],
        "notes": "",
        "id": "ffd0ec5aa6b4d1b855bc0ecccbcf6129"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "四时宫词  其二",
        "preface": "",
        "paragraphs": [
            "披香帘卷几斜晖，别殿承恩似觉稀。",
            "风蘤影摇阴欲转，露蝉声彻暑犹微。",
            "肉痕浅印丹砂血，手迹新裁白纻衣。",
            "例赐扇纨长弃却，双双羞看彩鸾飞。"
        ],
        "notes": "",
        "id": "49055e4241748ec4b2fb704878d6bf14"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "四时宫词  其三",
        "preface": "",
        "paragraphs": [
            "七夕闲登乞巧楼，属车隠隠认宸游。",
            "几行宫树女墙月，一阕庭花御苑秋。",
            "戏展花牋图蛱蝶，强拈彩线候牵牛。",
            "辘轳声断屏山冷，一夜寒蛩替说愁。"
        ],
        "notes": "",
        "id": "8e2988b29c8447ec59eadd6b88ffa0b8"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "四时宫词  其四",
        "preface": "",
        "paragraphs": [
            "手撚梅花暗断魂，十年柘馆未承恩。",
            "曾催奏曲临粧阁，暂出行香到寝园。",
            "月照金铺关永夜，雪浮银砾耿黄昏。",
            "并州剪就钗梁燕，又逐年华作上元。"
        ],
        "notes": "",
        "id": "f9528a141cf2061933d634909f5b0620"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "避暑夜坐  其一",
        "preface": "",
        "paragraphs": [
            "一跌风波困败鳞，年来是事不如人。",
            "醉吹羌管惊栖鸟，闲倚胡床阁病身。",
            "安得旃檀除热恼，自将纨扇障风尘。",
            "新凉渐近渺云水，分席鸥群占白苹。"
        ],
        "notes": "",
        "id": "7b7cb9d735bef28400763d502d4d4e71"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "避暑夜坐  其二",
        "preface": "",
        "paragraphs": [
            "北窗幽绝梦初圆，一叶秋声醒客眠。",
            "雌霓半空收暮雨，杜鹃六月熟高田。",
            "稻陂别注鱼池水，石洞分承茗鼎泉。",
            "聊借旧书栖旧隠，夜凉新入短檠边。"
        ],
        "notes": "",
        "id": "0240d82cf08ad8a7b161a48f7a441333"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "游南山天宁寺",
        "preface": "",
        "paragraphs": [
            "客里尘𬴂未着鞭，短篷送我访幽禅。",
            "横空云冒临江寺，夹岸山随下濑船。",
            "谩借一觞追胜概，暂分半日洗尘缘。",
            "城头梅角声孤起，掉首空归又晚天。"
        ],
        "notes": "",
        "id": "477866754f6a4f71f2b30c21bce7b858"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "送客出城",
        "preface": "",
        "paragraphs": [
            "逐逐区中未了缘，此生飘泊是年年。",
            "片时枕上思归梦，万里江头送别船。",
            "寒角吹残低戍火，暮鸦冲断远村烟。",
            "我行在处成诗话，点化尘凡即是仙。"
        ],
        "notes": "",
        "id": "7f7aeff70a5b9f1791eca5e178908869"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "过耜岩先师墓",
        "preface": "",
        "paragraphs": [
            "取数多时物所嫌，有才无命恨难全。",
            "纵横虽扫三千字，富贵才终五十年。",
            "幸有菟裘栖旧隠，愧无鸡絮酹新阡。",
            "茫茫大块谁能料，狐老成精鼠化仙。"
        ],
        "notes": "",
        "id": "993c923d325d33efb69c108f49fc337a"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "即事",
        "preface": "",
        "paragraphs": [
            "纷纷宠辱几时休，朝上青云暮作囚。",
            "能可将军宿亭下，不堪廷尉望山头。",
            "浮云过眼难抟控，世事冥心任去留。",
            "涅亦不缁磨不磷，至今遗教首轲邱。"
        ],
        "notes": "",
        "id": "5e45bf4c9817c53076b6f1ffb1ceac0c"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "送人赴学官二首  其一",
        "preface": "",
        "paragraphs": [
            "生平讲贯为知几，世好从渠与我违。",
            "天下无如书益智，人生惟有仕当归。",
            "青灯夜雨虫鱼注，碧水西风鲈鲙肥。",
            "莫道尺前难寸退，古来富贵触危机。"
        ],
        "notes": "",
        "id": "db69b48d78da29256eb9440483a69215"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "送人赴学官二首  其二",
        "preface": "",
        "paragraphs": [
            "清时岩穴下弓旌，儒馆翘才尽至公。",
            "诗记行程囊古锦，剑装新饰𩍐花骢。",
            "莫因贵宦负远志，当为饥民念鞠躬。",
            "欲问故人在何处，旧山桂树正丛丛。"
        ],
        "notes": "",
        "id": "adea35cbda9b88f7139e96f5737a40de"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "初夏杂兴四首  其一",
        "preface": "",
        "paragraphs": [
            "肥梅贴晕麦摇芒，四月山居取次凉。",
            "古砌月铺铜沓冒，寒松风撼铁琅当。",
            "儿孙犹有将军臭，厮役空知太尉香。",
            "有客纵谈当世事，薜萝深处更移床。"
        ],
        "notes": "",
        "id": "4750044b294efdf2c5f5fffdbf02e848"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "初夏杂兴四首  其二",
        "preface": "",
        "paragraphs": [
            "天气如秋意转阑，高楼簟枕带余寒。",
            "楝花零落鱼初发，梅子青黄雨不干。",
            "客怕远行催早宿，农逢小熟劝加餐。",
            "近来悍吏经过少，更喜深山好长官。"
        ],
        "notes": "",
        "id": "bfe3918900a15c52b1e28d893eb60c07"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "初夏杂兴四首  其三",
        "preface": "",
        "paragraphs": [
            "作计吟诗逐故贫，欺人鬼子转情亲。",
            "案头日饮三升墨，铛底时空五合陈。",
            "烧麦旋教供野饭，贯杨准拟买溪鳞。",
            "苏君端为无田出，近日田多更累人。"
        ],
        "notes": "",
        "id": "a67f404d7b2ac513cdb26d0128b8cf52"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "初夏杂兴四首  其四",
        "preface": "",
        "paragraphs": [
            "雨打梅头麦半枯，出门步步困泥涂。",
            "世情何但恶溪恶，野性聊同愚谷愚。",
            "儿可读书供日课，妇如有酒待时须。",
            "兴来方试吟诗笔，西舍催钱吏索租。"
        ],
        "notes": "",
        "id": "28e356b5c181cafeeef80f9bae6598b2"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "重午二首  其一",
        "preface": "",
        "paragraphs": [
            "画鹢鸣鼍水满湖，千年遗恨渺平芜。",
            "累臣水底沉鱼冢，玉女钗头缀虎符。",
            "双鬓点斑羞绿艾，一樽凝碧怯香蒲。",
            "楚乡旧俗生凄怆，愧杀人间懦丈夫。"
        ],
        "notes": "",
        "id": "ea198d3c4a38b9da25b85ba496b5c43d"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "重午二首  其二",
        "preface": "",
        "paragraphs": [
            "苦疮战马倦风沙，伏枥无心万里赊。",
            "老去手风从妇展，愁来背痒倩儿爬。",
            "人情反复好生羽，世味差殊嗜食痂。",
            "一卷方书初读罢，小窗惊怪日西斜。"
        ],
        "notes": "",
        "id": "510bc1807545f95d39bf36a17b1a4b81"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "观物",
        "preface": "",
        "paragraphs": [
            "静中群动互飞奔，扰扰谁能脱世尘。",
            "蝇虎案头新得隽，螳蜋枝上忽忘身。",
            "平生攻苦味无味，举世争雄人食人。",
            "安得洗心无一物，碧波鸥鸟自相亲。"
        ],
        "notes": "",
        "id": "54828cc287b4ad0e51ba97434f8f7793"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "仁甫次弟余韵",
        "preface": "",
        "paragraphs": [
            "造物儿戏多猜嫌，百年丑好两能全。",
            "眠牛才封一抔土，鹤归已怪三千年。",
            "乐天永叹北邙冢，后山恸哭南阳阡。",
            "从来贤达总如此，谁能羽化随飞仙。"
        ],
        "notes": "",
        "id": "df7deda3b29967bc4b835835caeb22ba"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "秋兴二首  其一",
        "preface": "",
        "paragraphs": [
            "水花风叶乱萧萧，凉入秋衣怯寂寥。",
            "桑落寒香初出市，蓼花新涨欲平桥。",
            "半篷烟雨渔家傲，匹马关山客路遥。",
            "拍手西风无一事，未妨横笛向耕樵。"
        ],
        "notes": "",
        "id": "4cb2d8e7424c87bf689e619841375d1d"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "秋兴二首  其二",
        "preface": "",
        "paragraphs": [
            "不堪老病缚闲身，面目峥嵘岁月新。",
            "半世畧无如意事，五年惯作在家贫。",
            "悠悠怀抱希知我，诩诩交游喜负人。",
            "俯仰世情都勘破，西风独立岸纶巾。"
        ],
        "notes": "",
        "id": "98c8b0d765d86c42c1a141bc2dc5f55c"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "夜坐",
        "preface": "",
        "paragraphs": [
            "全家久住白云窝，贪看疎梅夜景多。",
            "帘角花阴和月卷，墨池水冻带冰磨。",
            "寒欺驼褐吟肩耸，暖入鹅黄醉面酡。",
            "笑挹暗香人不寐，不辞百匝绕前坡。"
        ],
        "notes": "",
        "id": "494edf4920fe6de2590d7314153bc3c5"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "寄何稼隠",
        "preface": "",
        "paragraphs": [
            "欲出孤云意已阑，东风吹梦落东安。",
            "灯前乡国千山隔，窗外乾坤一面宽。",
            "放马脱缰嘶晓岸，连樯牵索上晴滩。",
            "阑干倚遍空相忆，花落芳洲春半残。"
        ],
        "notes": "",
        "id": "99efafb6d17166f57f9537edadfff038"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "沃祥卿和前韵见寄再和答之",
        "preface": "",
        "paragraphs": [
            "西转东移客兴阑，风枝惊鹊不曾安。",
            "孤吟愧我诗筒涩，百罚怜君酒令宽。",
            "西阁梅林迷雨浦，画桥松韵接寒滩。",
            "相思一夜知何处，梦醒楼头钟欲残。"
        ],
        "notes": "",
        "id": "a3c83ba4539aabd0adde88b3462b5e7a"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "次韵徐子声采桑",
        "preface": "",
        "paragraphs": [
            "唤起飞来说晓晴，先生无处问归津。",
            "转头岁月如流水，满眼交游少故人。",
            "槲叶老樵担玉束，菜花飞蝶护香尘。",
            "隔溪绿暗歌声杳，点点青山入梦频。"
        ],
        "notes": "",
        "id": "8e40409dee2cb5952076e506e32392e0"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "送春",
        "preface": "",
        "paragraphs": [
            "春从此去不踌躇，渺渺寒波接碧芜。",
            "想逐风帆归阆苑，又传云驭赴遮须。",
            "此生岁月随泡影，末路功名等雉卢。",
            "归向西窗听幽弄，一樽浊酒对提壶。"
        ],
        "notes": "",
        "id": "bc2f6f9771ae3a83d038aee5dd181c8a"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "忆复翁",
        "preface": "",
        "paragraphs": [
            "垂杨渡口小舟横，我涉清溪君独行。",
            "未许马群空冀北，自怜墨派过彭城。",
            "鳞鸿乏便书难到，蝴蝶无情梦不成。",
            "可是孤吟清绝处，高山谁识断肠声。"
        ],
        "notes": "",
        "id": "667f47d7eb99ee2f40f3114110c23a14"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "溪上",
        "preface": "",
        "paragraphs": [
            "古木阴阴溪上村，隔溪呼唤隔溪应。",
            "柳边渔艇水双港，山崦人家云半层。",
            "早麦熟随芹菜饷，晚茶香和树芽蒸。",
            "自惭未得亢桑乐，痴坐寒窗似冻蝇。"
        ],
        "notes": "",
        "id": "ef58912d40aef5184998aff8d62346ed"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "杂兴",
        "preface": "",
        "paragraphs": [
            "溪上寒窗面绿漪，孤踪漂泊渺天涯。",
            "愁听火令抛长檠，醉折花筹记小诗。",
            "鶑语难寻春去处，乡心偏等梦回时。",
            "文章满腹知何用，落得奔波两鬓丝。"
        ],
        "notes": "",
        "id": "61b0ec6d684a3ce0af12f1b79ac7cc9f"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "重午",
        "preface": "",
        "paragraphs": [
            "楚乡节物又今朝，老大催人不肯饶。",
            "岁久菖花初见面，病多艾叶已盈腰。",
            "浪涛何处寻沉魄，菰黍无心逐画桡。",
            "莫到独醒空过了，旗亭风急又相招。"
        ],
        "notes": "",
        "id": "962644a02c530d4f928b97e6d3871ecf"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "次韵稼隠上徐云岫喜复贡举",
        "preface": "",
        "paragraphs": [
            "天阙谁推破旱雷，蚁封鼠壤一时开。",
            "云飞远岫无心出，春逐行人有脚来。",
            "桂窟旧游空雨露，棘闱前度没蒿莱。",
            "短衣傥逐前麾去，解向淮头破贼回。"
        ],
        "notes": "",
        "id": "63b65be0bffb6f82fd4ca0af6eebe300"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "沃祥卿次前韵见寄和以答之",
        "preface": "",
        "paragraphs": [
            "羡君古洗刻云雷，苞裹珍奇秘不开。",
            "亭枕寒流随浪动，楼横空翠约云来。",
            "吟笺题满投囊贺，寿斝光浮戏彩莱。",
            "欲洗炎埃无处所，玉梅泉下日千回。"
        ],
        "notes": "",
        "id": "5277581efdc1d261ceece9fe5fb7f214"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "次韵通甫喜复贡举",
        "preface": "",
        "paragraphs": [
            "当年涂抹笑东施，群动儇儇各自飞。",
            "不分前程移岸谷，至今遗恨满庭闱。",
            "文章老去攻诗律，富贵年来发祸机。",
            "世上英雄君与操，谁甘终老故山归。"
        ],
        "notes": "",
        "id": "03a9e4f6b04585b85b31d4daa2ddf363"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "秋兴",
        "preface": "",
        "paragraphs": [
            "笑呼筇竹过溪东，摵摵秋声到井桐。",
            "落日远山疑有雨，孤村古树欲攒空。",
            "贪嘶马饱衔花草，趁食鱼肥堕水虫。",
            "归对书檠人不寐，乡愁怕入梦魂中。"
        ],
        "notes": "",
        "id": "26a811182e25db618247c548d61b1e59"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "木犀  其一",
        "preface": "",
        "paragraphs": [
            "下土花中第一流，移根自笑此生浮。",
            "独依上界清虚府，满贮青冥沆瀣秋。",
            "棱叶风翻低散乱，苍皮虫蚀老雕锼。",
            "醉来径向高寒处，自驾青鸾拥玉虬。"
        ],
        "notes": "",
        "id": "1ae608edbafe9c071eb4439c481cceb5"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "木犀  其二",
        "preface": "",
        "paragraphs": [
            "苍苍珠树俯寒流，析木津头戏拍浮。",
            "褐凤抟风朝紫极，砚蟾滴露写清秋。",
            "返魂香倩罗裳贮，碍月枝凭玉斧锼。",
            "夜景未阑清入骨，萧萧鳞甲卧痴虬。"
        ],
        "notes": "",
        "id": "9e26d1239bada2c4c978706a1826a826"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "木犀  其三",
        "preface": "",
        "paragraphs": [
            "绿衣年少正风流，手折高枝喜气浮。",
            "三树独标仙窟种，四花分占玉壶秋。",
            "浓薰药杵长舂捣，清逼诗肝巧斲锼。",
            "世上红儿那可比，试将此句问罗虬。"
        ],
        "notes": "",
        "id": "6cc177695bbb1465965f4ac96476c766"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "食西瓜",
        "preface": "",
        "paragraphs": [
            "恨无纤手削驼峰，醉嚼寒瓜一百筩。",
            "半岭花衫粘唾碧，一痕丹血搯肤红。",
            "香浮笑语牙生水，凉入衣襟骨有风。",
            "从此安心师老圃，青门何处问穷通。"
        ],
        "notes": "",
        "id": "b13dedb03acefe15f868e13f509efbb2"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "景德观陈道士圃多菊觅其种栽并寄以诗",
        "preface": "",
        "paragraphs": [
            "爱药仙人醉不归，秋光次第入玄都。",
            "蝶随露蘤移花墢，风逼寒香落酒壶。",
            "老去君方空结习，兴来我欲㔉荒芜。",
            "和篇应与花俱到，换得骊龙百斛珠。"
        ],
        "notes": "",
        "id": "7d02169de38dfc6f56fefc94533d1389"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "送吴友直过吴门省亲",
        "preface": "",
        "paragraphs": [
            "海阔天南不尽头，雁来岂为稻粱谋。",
            "飘零骨肉怜杯酒，老病形骸恋破裘。",
            "日暮片云劳望眼，天寒孤棹发行舟。",
            "十年冷落江乡梦，愿借西风过橘州。"
        ],
        "notes": "",
        "id": "7774073f05012931765fa39ce63c0e4e"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "次韵雪冈徐景星二首  其一",
        "preface": "",
        "paragraphs": [
            "阿咸秀出竹林边，千古风流有此贤。",
            "独向诗盟参古律，不随世态异憎怜。",
            "夜光照耀需他日，汗血奔腾出少年。",
            "乞我飞霞与青玉，夜深环珮韵璆然。"
        ],
        "notes": "",
        "id": "72a1801e7d169398ad6f41d854ab9c4d"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "次韵雪冈徐景星二首  其二",
        "preface": "",
        "paragraphs": [
            "穷腹便便诧老边，敢将文字压前贤。",
            "愁怀不作功名想，衰鬓从教儿女怜。",
            "客路知心惟有月，书灯话旧更何年。",
            "欲投名字来吟社，已湿寒灰不复然。"
        ],
        "notes": "",
        "id": "2298135881e07bc2c166b334f27b8416"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "今岁吾乡颇稔而收成值雨夜坐有怀二首  其一",
        "preface": "",
        "paragraphs": [
            "千步平场筑杵齐，西风墟落转凄迷。",
            "要教岁计收霜稻，不分时长弄雨粞。",
            "曩祝污邪酬愿望，近居畏垒费推挤。",
            "先生莫恋无钱饭，定把长镵理旧畦。"
        ],
        "notes": "",
        "id": "4b345c12abe7bf9b32c31fe6f23787de"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "今岁吾乡颇稔而收成值雨夜坐有怀二首  其二",
        "preface": "",
        "paragraphs": [
            "萧萧疎雨未调霜，空向寒阶滴夜长。",
            "风激木围如撼枕，虫号土穴欲扶床。",
            "蚁倾清浊香浮瓮，蠏劈尖圆黄戴筐。",
            "独背残灯眠未稳，梦寻归路到枌乡。"
        ],
        "notes": "",
        "id": "6f31a81e0afff44dc1383dda45605b5c"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "次韵陈道士和徐星韵见寄  其一",
        "preface": "",
        "paragraphs": [
            "寄迹琳宫绛阙边，聚星家世楚先贤。",
            "但留法界寸田在，不要穷途众目怜。",
            "谈客由来无负郭，诗盟此去定忘年。",
            "吾衰有分非君独，休羡千金有计然。"
        ],
        "notes": "",
        "id": "3cdc03f2894862a24dd6192ddc048743"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "次韵陈道士和徐星韵见寄  其二",
        "preface": "",
        "paragraphs": [
            "不将书剑奋穷边，药裹君臣酒圣贤。",
            "笑我文章全乏用，从渠心目两相怜。",
            "参同颠倒长生诀，大衍推寻过去年。",
            "莫把诗狂压师服，兴来还解赋超然。"
        ],
        "notes": "",
        "id": "a39ce2a82c9a10eca0d3a0ed2d4774be"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "次韵沃祥卿见谢  其一",
        "preface": "",
        "paragraphs": [
            "屡缘倦翼发虚弹，抛掷明珠不惮难。",
            "但见云烟归笔下，不知风雨做秋阑。",
            "枌乡人在依余热，桑落春浓压早寒。",
            "时鼓梅花无谱曲，坐中惊倒董庭兰。"
        ],
        "notes": "",
        "id": "288d7b6d4b962e1ec2038acc34669e2a"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "次韵沃祥卿见谢  其二",
        "preface": "",
        "paragraphs": [
            "有道论心知己少，世情开口向人难。",
            "滴愁细雨惊秋暮，照睡青灯伴夜阑。",
            "文席知君容孔暖，孤吟愧我胜郊寒。",
            "浮花浪蕊何须数，岁晚归来看石兰。"
        ],
        "notes": "",
        "id": "91c8055a3f243133e0ce3315ff15ecc6"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "游碧沼寺",
        "preface": "",
        "paragraphs": [
            "古寺萧萧昼闭房，我来无处觅春阳。",
            "门前绿静江湖汛，松下清阴暑月凉。",
            "空寄郭公留旧隠，愁听望帝断离肠。",
            "借君拍板都无用，看尽伶优老戏场。"
        ],
        "notes": "",
        "id": "18d01f20874aba1bc5776c2933d3aaf0"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "接花",
        "preface": "",
        "paragraphs": [
            "枝头信手夺春工，要借并州一割功。",
            "瓜柳皮粘混金碧，梅桃根换变铅红。",
            "笑谈自分求孙叔，形似应难想孟公。",
            "却怪后皇同种橘，过淮便隔马牛风。"
        ],
        "notes": "",
        "id": "0df425c6fa858b7e9410ad49ff853684"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "清明游塔山",
        "preface": "",
        "paragraphs": [
            "海山鼇骨白如银，况是青山溟涬君。",
            "不见黄泉沽纪酿，但惊红雨落刘坟。",
            "百年尘土锁连骨，一幅功名碑刻文。",
            "欲返断魂呼不醒，归涂宾从醉纷纷。"
        ],
        "notes": "",
        "id": "cddc28ef2c7b713ba929be4d7eecb40d"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "清明后一日",
        "preface": "",
        "paragraphs": [
            "老年光景转风轮，惆怅清明又一春。",
            "飞燕双双新旧恨，长亭五五往来人。",
            "揩磨病眼朱成碧，补接新花假像真。",
            "要觅西江千斛水，拂衣径去洗缁尘。"
        ],
        "notes": "",
        "id": "49b2015b45046b18eb892f2072d014e7"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "游苦竹徐坟值雨",
        "preface": "",
        "paragraphs": [
            "数声呼我竹溪鷞，烟雨苍茫苦竹冈。",
            "半径暮山浮翠滑，一渠春水落红香。",
            "无人羞乞墦间肉，有酒空浇地下郎。",
            "万化尽时终闭骨，醉来谁复算彭殇。"
        ],
        "notes": "",
        "id": "8de5381b24d6109aa461bb2323e0b580"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "次韵通甫至日",
        "preface": "",
        "paragraphs": [
            "先生熨眼洗浮埃，共看梅边节物来。",
            "破闷好诗胜搔背，浇寒新酒似淋灰。",
            "宾主风裁推滕阁，弟子声名咏有台。",
            "怜我岁华相逐老，应将暖律发枯荄。"
        ],
        "notes": "",
        "id": "5d1d2508084c85e9f5c1816fc8f17a5b"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "别通甫",
        "preface": "",
        "paragraphs": [
            "归途渺渺迫年华，回马如飞不用挝。",
            "遥指荒村沽竹叶，独行残月看梅花。",
            "不嫌问路征夫冷，颇讶迎门穉子哗。",
            "为报江边羁客道，投林莫作后栖鸦。"
        ],
        "notes": "",
        "id": "a997d32e2f4ff0a3bac4d98148aa92e3"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "春归杂兴三首  其一",
        "preface": "",
        "paragraphs": [
            "白首青灯滞一乡，不将迟暮照韶光。",
            "经风魏紫埋倾国，破晓离黄殒折杨。",
            "老去功名随梦断，别来云水隔天长。",
            "此生聚散何时了，定计归锄五亩荒。"
        ],
        "notes": "",
        "id": "e1261fd813045301c5b17f0f6ad73fad"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "春归杂兴三首  其二",
        "preface": "",
        "paragraphs": [
            "双丸不肯驻颓光，宇宙悠悠万物长。",
            "寂寞饯春风雨里，笑歌赌命绮罗乡。",
            "破衾自卧三椽月，枯砚犹耕万卷庄。",
            "未脱书生穷口债，向人时复说文章。"
        ],
        "notes": "",
        "id": "da2632a68276f59d97e27b080dd4ce26"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "春归杂兴三首  其三",
        "preface": "",
        "paragraphs": [
            "东皇歌阕祖青宫，借我𨦟旗并送穷。",
            "茧栗润含萌竹露，枪旗香过焙茶风。",
            "花残来岁须重发，日却何时定再中。",
            "惆怅浮踪底处所，梦随飞絮故园东。"
        ],
        "notes": "",
        "id": "248477acd7a02244329b52eb9e88d7f7"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "贺山房先生得孙",
        "preface": "",
        "paragraphs": [
            "晚节归来绿野堂，传家衣钵付诸郎。",
            "喜存千载古罍洗，初听九苞雏凤凰。",
            "春蚤桐枝新濯秀，日长棣萼賸流芳。",
            "公家好事联翩在，首寄诗篇写弄璋。"
        ],
        "notes": "",
        "id": "447fc8ff47ab084c3be8891c59f15fef"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "次韵沃梅泉见寄咏稼隠相过之乐并督作诗  其一",
        "preface": "",
        "paragraphs": [
            "星聚何曾奏少微，浮萍桂海偶相随。",
            "掺袪东阁吟梅处，眵目寒窗点易时。",
            "自叹两翁余口业，悬知千载有心期。",
            "啼猿唳鹤初无事，怕有行人怪说诗。"
        ],
        "notes": "",
        "id": "20bb215e25a5eea9d251009c14faff02"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "次韵沃梅泉见寄咏稼隠相过之乐并督作诗  其二",
        "preface": "",
        "paragraphs": [
            "梅压沧浪密复疎，临流几度濯緌絇。",
            "侯封富贵归千首，身计行装挂一壶。",
            "文饮暂教吾辈共，骚坛谁道我军孤。",
            "汾亭洗尽筝琵耳，重理丝桐𫄠老梧。"
        ],
        "notes": "",
        "id": "0d987164e64af46d58cacb055e45e0c6"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "次对稼隠病后见寄",
        "preface": "",
        "paragraphs": [
            "自怜数米续晨炊，饥火空时万想虚。",
            "富贵由来如梦鹿，江湖是处可羹鱼。",
            "风轮岁月催人老，水镜襟怀与世殊。",
            "书信柴胡俱不到，空惭多病马相如。"
        ],
        "notes": "",
        "id": "269dbf405ce80fe54232e8cf2b68b48e"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "苦热五首  其一",
        "preface": "",
        "paragraphs": [
            "夏来樊圃隔阴晴，谁与天工管不平。",
            "一窟蛟龙时作怪，千年草木偶成精。",
            "政疑沙界熬焦釜，未倒银河洗太清。",
            "谁是苍生霖雨手，普将禹甸酿西成。"
        ],
        "notes": "",
        "id": "a0c90a557e058c01fee89c4520ce73bc"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "苦热五首  其二",
        "preface": "",
        "paragraphs": [
            "绛节彤幢御火精，世间那是水晶城。",
            "醉横蕲竹愁重醒，睡落齐纨惜屡惊。",
            "家口飞蚊儿女语，乡心过雁弟兄情。",
            "更阑谁撼千章木，悮作连床夜雨声。"
        ],
        "notes": "",
        "id": "e22a41c4db7c68dee043585e690ad05a"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "苦热五首  其三",
        "preface": "",
        "paragraphs": [
            "午醉醒来濯碧泉，水亭况是晚凉天。",
            "横眠莲叶半晞发，静对杨枝双袒肩。",
            "蹇蝘声干林更静，碧梧阴转月初圆。",
            "茶瓯更试纤纤手，不仗清风送玉川。"
        ],
        "notes": "",
        "id": "b50bff4b190867b47cd0e285c98bd42d"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "苦热五首  其四",
        "preface": "",
        "paragraphs": [
            "六龙无计驻双丸，壮志摧颓似倒澜。",
            "万里不成游客梦，半生祇办腐儒餐。",
            "谁怜打草衰麻答，不羡画松杨契丹。",
            "世上纷纷夸秃发，到头那肯着南冠。"
        ],
        "notes": "",
        "id": "ac6dbd92654b432488b4b5f5eb686516"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "苦热五首  其五",
        "preface": "",
        "paragraphs": [
            "六月红云不肯移，清心自合胜炎曦。",
            "云根斲药移松骨，石罅分泉插木皮。",
            "未用冰蚕来海峤，坐看冻蚁走蛾眉。",
            "人间寒暑相催迫，待寄东溪万缕丝。"
        ],
        "notes": "",
        "id": "8363b77aae0c0692c3b3a15addf85f78"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "桂花",
        "preface": "",
        "paragraphs": [
            "服食生平屑辟邪，死埋金粟或金沙。",
            "忽惊秋骨开成雪，谁遣香魂化作花。",
            "云外孤芳吟舞鹫，月中半影匿妖蟇。",
            "先生幽佩乘风去，独向仙堂看织纱。"
        ],
        "notes": "",
        "id": "e1f8b6e9b35514e55fa3cde07e8bbfd1"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "夜坐月下",
        "preface": "",
        "paragraphs": [
            "残云点点四飞扬，万里离人共此光。",
            "谁铸水银悬绛阙，独留姹女捣玄霜。",
            "窟中蟾兔双灰劫，影底山河几战场。",
            "欲驻颓晖无意计，何人楼角韵伊凉。"
        ],
        "notes": "",
        "id": "d137d6cd1de9b1783869bcb9b3d00c5d"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "读赤壁赋",
        "preface": "",
        "paragraphs": [
            "万舸浮江互荡磨，一番蛟鳄战盘涡。",
            "中天日月悲分影，对局英雄付逝波。",
            "形胜空传二赤壁，文章谁肯百东坡。",
            "荆州风景今何似，秋夜时闻窈窕歌。"
        ],
        "notes": "",
        "id": "7794ef8487c9d4bce6c619e629d73367"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "杂兴",
        "preface": "",
        "paragraphs": [
            "衰草含烟木叶黄，空城摇落客思乡。",
            "雁高孤月临空塞，鱼退残星过曲梁。",
            "醉眼昏花迷野马，帖书戏草掣风樯。",
            "闲来更试丝纶手，新钓江鲈一尺长。"
        ],
        "notes": "",
        "id": "0fdc80c3c3de94246725d482afc955a4"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "晚眺二首  其一",
        "preface": "",
        "paragraphs": [
            "依稀风景小羌村，不欠东屯稻菽园。",
            "阿魏捣香风送响，雕胡擘玉水开痕。",
            "招邀紫翠山当座，摽拨红黄菊上盆。",
            "世上去来俱是客，随风吹送梦归魂。"
        ],
        "notes": "",
        "id": "40d40eb9cfbb874633e5d9588bff1a6b"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "晚眺二首  其二",
        "preface": "",
        "paragraphs": [
            "隔江斗入白云村，分我闲云伴绮园。",
            "月鹊自惊翻舞影，露虫相吊洗啼痕。",
            "穷通蜍玉横书案，得失枭卢转采盆。",
            "可惜床头枕客道，萧萧奔马醒吟魂。"
        ],
        "notes": "",
        "id": "2e32421b010f573fdddea706e59fa082"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "次韵王蒙泉见寄并和鄙作",
        "preface": "",
        "paragraphs": [
            "夜雨连床忆旧时，鳞鸿难寄故人诗。",
            "怜君不察抱心久，写我何如问信迟。",
            "两地云萍无定迹，一庭风月不分岐。",
            "寸衣换得天吴锦，岂是骚盟一字师。"
        ],
        "notes": "",
        "id": "7bbdb391d9bb568692c2e19c69f40bab"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "菊花",
        "preface": "",
        "paragraphs": [
            "不入萎红烂紫场，萧然清苦凛风霜。",
            "客中衰鬓随秋老，篱下寒枝似旧香。",
            "千载有陶期汗漫，几人后屈话凄凉。",
            "每愁摇落知谁在，只有黄花守死黄。"
        ],
        "notes": "",
        "id": "97634e621e7127c2729d3260311d826d"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "寄何稼隠",
        "preface": "",
        "paragraphs": [
            "忆昔相逢霜露寒，再三与我返乡关。",
            "溪行散乱飞蓬鬓，旅泊凄凉落日颜。",
            "活计独传鸿宝苑，清游重上鹿门山。",
            "崇朝触石需滂沛，笑我闲云苦未闲。"
        ],
        "notes": "",
        "id": "bbe003b690988977d0b2f7d4a420f401"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "偶作",
        "preface": "",
        "paragraphs": [
            "结缘无成谩学书，倦飞犹自拣庭梧。",
            "不离文字添衰鬓，已外声名谢壮图。",
            "伯畧莫教累恩泽，儒诗何事污裙襦。",
            "从今便觉高擡眼，不要奄奄学志蝓。"
        ],
        "notes": "",
        "id": "9264d156932a2b9cd84cb7dd96c44aaa"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "次韵沃梅泉见寄并见和鄙韵  其一",
        "preface": "",
        "paragraphs": [
            "谩道萍踪日夜浮，自惭迟钝恋菟裘。",
            "圣传杯里兰亭帖，婢熟山中笠泽秋。",
            "有信付将来去燕，无心寄与没浮鸥。",
            "去年曾记梅花下，细雨离魂阻胜游。"
        ],
        "notes": "",
        "id": "f4c02e9406f2619a4c79ed7d0d5d5dbf"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "次韵沃梅泉见寄并见和鄙韵  其二",
        "preface": "",
        "paragraphs": [
            "散仙自在步如飞，络脑黄金不受羁。",
            "篱菊清香须把酒，京尘红涨不缁衣。",
            "倚楼看剑浮名逼，闭户寻诗过客稀。",
            "水击枪榆俱有得，不妨着我子陵矶。"
        ],
        "notes": "",
        "id": "cf787133d010bc38c8971eba66613fe5"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "至日",
        "preface": "",
        "paragraphs": [
            "九地穷阴迸穉阳，万家起早拜迎长。",
            "梅将暖信迎青帝，橘子真心服后皇。",
            "耳药肯涂银盒雪，牙硝自踏板桥霜。",
            "诗情只会如工部，至日年年客异乡。"
        ],
        "notes": "",
        "id": "9ebb25117efce3af13dd7e51bc31af6d"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "和府尹虚谷先生和徐子英韵并寄徐子英  其一",
        "preface": "",
        "paragraphs": [
            "千峰苍翠拥城楼，着我宗英七里洲。",
            "昔日松楸相伴住，暮年湖海未归休。",
            "咏诗遥认穷司马，骑竹争迎旧细侯。",
            "莫为梅花长挽却，好将绳削订由求。"
        ],
        "notes": "",
        "id": "42547338ead726793d9c2f6913395a74"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "和府尹虚谷先生和徐子英韵并寄徐子英  其二",
        "preface": "",
        "paragraphs": [
            "袖手阑干独倚楼，暂舒倦眼对沧洲。",
            "云山劝我闲方住，声利萦人懒即休。",
            "后世岂无青史笔，浮生那欠赤泉侯。",
            "岩幽得似铜𫘞陌，粟饭藜羹却易求。"
        ],
        "notes": "",
        "id": "8ff41be9002811b4358797983cfceed2"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "兵革后初出邑郭",
        "preface": "",
        "paragraphs": [
            "无数青山对坐衙，读书林下静无哗。",
            "如今风景那须说，坊郭无民吏数家。"
        ],
        "notes": "",
        "id": "b22cfdcf67d11b78beac1f0db210901b"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "钱王守凫墩在临安道左",
        "preface": "",
        "paragraphs": [
            "山下灯龛挂纸钱，水杨墩上草芊绵。",
            "高人不要金丸用，买得三吴八十年。"
        ],
        "notes": "",
        "id": "a7d997f56b741a4f4eb77dc9ed3817bb"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "红梅",
        "preface": "",
        "paragraphs": [
            "霜月娟娟午夜寒，酒酣来此凭阑干。",
            "满枝艳色惊愁眼，宣主当年唾未干。"
        ],
        "notes": "",
        "id": "dd7ec782498c6dc57d89a1b814da0f27"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "世言有问修短之数于希夷者曰好来好去因观落叶有感前语",
        "preface": "",
        "paragraphs": [
            "芳菲桃李雨新肥，绯绿园林露已凄。",
            "自道好来还好去，到头总是涴尘泥。"
        ],
        "notes": "",
        "id": "eb9ea02153aa0373bc409b5550491f97"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "震泽市",
        "preface": "",
        "paragraphs": [
            "石峰叠叠小桥西，昔日人家桃李蹊。",
            "无限欢娱俱寂寞，珠玑锋镝逐春犂。"
        ],
        "notes": "",
        "id": "f1399c1edcfed8ebdeda7a9fe631bd22"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "夜坐评史 史记",
        "preface": "",
        "paragraphs": [
            "迁史驰驱纵复横，不烦绳削自天成。",
            "后来纵欲修良史，法度森严敢变更。"
        ],
        "notes": "",
        "id": "964833a13f65988e5c1d8e6b5524291c"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "夜坐评史 西汉书",
        "preface": "",
        "paragraphs": [
            "班固师迁亦步趋，末容后进造庭隅。",
            "半生描摸龙门像，虽乏精神貌却腴。"
        ],
        "notes": "",
        "id": "7540d7d09290e085402a6c35ba07f0c9"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "夜坐评史 东汉书",
        "preface": "",
        "paragraphs": [
            "羡渠二子着先鞭，未把文章许范传。",
            "远出孟坚畦迳下，谩夸笔势舞翩翩。"
        ],
        "notes": "",
        "id": "863bc67b829034eb39af49c856f999d1"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "夜坐评史 顺宗实录",
        "preface": "",
        "paragraphs": [
            "韩老文章不减迁，中山一传更增妍。",
            "如何实录二三卷，气薾言卑不类前。"
        ],
        "notes": "",
        "id": "14de43f503ca97550b5391d79fcafd3f"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "夜坐评史 五代史",
        "preface": "",
        "paragraphs": [
            "自许精严独有欧，庸奴班马法春秋。",
            "文章虽到精神露，殆与二书争一筹。"
        ],
        "notes": "",
        "id": "52779b3a074985f8ae8343552e454eab"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "客有善谈谑者曰䲡鲇鱼龟皆水族也一日聚议谒河伯求职事䲡先去河伯授以右相鲇鱼次之授以左相龟行迟欲以翰林处之龟不愿曰好官二子俱做但愿河伯注长寿看二子做到何处其言虽谑可为发一笑也谩记其事",
        "preface": "",
        "paragraphs": [
            "佣耕陈胜假为鬼，烂斧王乔诈得仙。",
            "若见渊明为我道，并从金母乞长年。"
        ],
        "notes": "",
        "id": "70beab7df625b2b5810e67a22167fb0a"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "富贵",
        "preface": "",
        "paragraphs": [
            "怀清台废娇娥怨，醉白堂空过客愁。",
            "若向此时回首看，生平富贵一齐休。"
        ],
        "notes": "",
        "id": "81841b5d80718e3d2b21438d6871145f"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "读刘阮事用元微之韵",
        "preface": "",
        "paragraphs": [
            "层层楼阁锁娇鬟，要伴朝云出远山。",
            "紫府神仙行世上，深宫妃媵落人间。"
        ],
        "notes": "",
        "id": "106ff783d3e3b32dfab3181a4229645f"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "商妇",
        "preface": "",
        "paragraphs": [
            "扬子江头水几篙，匆匆思梦越波涛。",
            "征人无信西风起，落叶满庭虫夜号。"
        ],
        "notes": "",
        "id": "e94c5baf581073b26f303075dcdae219"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "戍妇",
        "preface": "",
        "paragraphs": [
            "去岁辞家戍陇西，玉关消息渺天涯。",
            "深秋别恨向谁诉，挂壁空靴生网丝。"
        ],
        "notes": "",
        "id": "ec78078d409f2ce55cd27021f37f7208"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "夜读刘梦得别夔州官吏诗遂赋一绝",
        "preface": "",
        "paragraphs": [
            "死称柳水柳侯庙，老守扬州扬子津。",
            "莫计当时同党籍，一般诗句一般人。"
        ],
        "notes": "",
        "id": "b62882efe376f7947a0681bdb0031a4f"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "邑郭旅中",
        "preface": "",
        "paragraphs": [
            "出猎将军夜打围，剑头吹火割鲜肥。",
            "山林尽有逃生处，自是惊麏触祸机。"
        ],
        "notes": "",
        "id": "b49b40bda8263e43523e4b8b2037fffc"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "诸生多以船夫入监房",
        "preface": "",
        "paragraphs": [
            "水程何日到瓜州，谩说儒家冠九流。",
            "已与官船充水手，更从廷尉望山头。"
        ],
        "notes": "",
        "id": "4f50f59cbd45ff812b1491f9da2d4d0c"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "元日",
        "preface": "",
        "paragraphs": [
            "鬼物从来著论无，题门安用换桃符。",
            "呼儿记日开书读，为说濂溪太极图。"
        ],
        "notes": "",
        "id": "03abca582bf85f3a879c80533f4e7797"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "春行口占",
        "preface": "",
        "paragraphs": [
            "杨柳青摇穷袴带，樱桃红滴守宫砂。",
            "春风不解留诗鬓，只解年年媚物华。"
        ],
        "notes": "",
        "id": "3ee60781020f458f20a51a2e404b1fdd"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "甄夫人杨贵妃",
        "preface": "",
        "paragraphs": [
            "少台赐妲怜玄发，马驿诛褒死曲眉。",
            "自古文章多触罪，我当并按北征诗。"
        ],
        "notes": "",
        "id": "bee182091347b071ed62f14f7efc373e"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "张丽华",
        "preface": "",
        "paragraphs": [
            "玉树歌残月上弓，谁将白刃斩春风。",
            "妄言若不惩高叟，断案如何服太公。"
        ],
        "notes": "",
        "id": "ba7f6a45a4a39a617120f06c3fdce4bd"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "寒食上冢",
        "preface": "",
        "paragraphs": [
            "我是卿家老寡妻，哭卿墓下草凄凄。",
            "纸钱乱挂浇残酒，人去黄昏鸦正啼。"
        ],
        "notes": "",
        "id": "dff48d225bacc3a17875498d4b601109"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "田家",
        "preface": "",
        "paragraphs": [
            "晌午鸦鸦响踏车，那边丛薄有人家。",
            "老农歇热藤阴下，一树冬青落细花。"
        ],
        "notes": "",
        "id": "21469dbb4318389792d4892bc4b5fe5b"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "九日酒罢独坐有怀",
        "preface": "",
        "paragraphs": [
            "篱边初未见黄花，满眼青山故国赊。",
            "午醉醒来人正远，悠悠落日独思家。"
        ],
        "notes": "",
        "id": "03cc496c803b99fda74c3fa6309c10c5"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "梅花五绝  其一",
        "preface": "",
        "paragraphs": [
            "不识梅花不识诗，空将色相较铢锱。",
            "美人立尽黄昏月，细看枝枯叶脱时。"
        ],
        "notes": "",
        "id": "af45962f6afc96156f8ce4fe97cc206e"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "梅花五绝  其二",
        "preface": "",
        "paragraphs": [
            "一日微阳积一分，看看积得一阳成。",
            "夜来迸出梅花里，天地初心只是生。"
        ],
        "notes": "",
        "id": "7c5c812149e267086a87e25b87e1a3f7"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "梅花五绝  其三",
        "preface": "",
        "paragraphs": [
            "罗浮仙子月中归，三叠谁歌绝妙辞。",
            "便是梅花难着笔，老逋只有七分诗。"
        ],
        "notes": "",
        "id": "4cf9eea2b4d6641957245f820abb2e57"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "梅花五绝  其四",
        "preface": "",
        "paragraphs": [
            "风味酸寒冰齿牙，谁知烟雨送诗家。",
            "删前不是无题品，未有文章说到花。"
        ],
        "notes": "",
        "id": "f32e05bb205880cfe8e2392c194c24bc"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "梅花五绝  其五",
        "preface": "",
        "paragraphs": [
            "白鹤峰头着缟衣，醉骑鹤去几时归。",
            "蛮诗数首传谁相，写出杭州玉雪妃。"
        ],
        "notes": "",
        "id": "800db4734add12451267fdaecabdac9f"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "插柳",
        "preface": "",
        "paragraphs": [
            "曾记来时割伏雌，相思头绪乱如丝。",
            "自怜春尽腰肢瘦，更向庭前插柳枝。"
        ],
        "notes": "",
        "id": "cd6d196e346111e0723c448ea8836acb"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "秋花十咏 莲花",
        "preface": "",
        "paragraphs": [
            "十里红裙间绿衣，西风吹乱碧参差。",
            "佳人日暮秋裳薄，怕有天霜磬折时。"
        ],
        "notes": "",
        "id": "8eb8f003d16a88b610df10cdd05e40ce"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "秋花十咏 桂花",
        "preface": "",
        "paragraphs": [
            "仙府分根饱月光，百车金粟撒瑶房。",
            "夜来东壁西风劲，三万牙签字字香。"
        ],
        "notes": "",
        "id": "70570f9195abff6786f353790c58b9d8"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "秋花十咏 旋覆花",
        "preface": "",
        "paragraphs": [
            "一串金铺簇碧丛，野田高下状童童。",
            "凭君洗我读书眼，收入公门药笼中。"
        ],
        "notes": "",
        "id": "c5fa387b2d5d249fed10172fb1bdd91e"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "秋花十咏 蓼花",
        "preface": "",
        "paragraphs": [
            "似是根株食辣虫，知君苦梗老霜风。",
            "功名莫道全无意，火气腾腾浮面红。"
        ],
        "notes": "",
        "id": "b0ce363d114a0e2902cb111ed099ab2d"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "秋花十咏 苹花",
        "preface": "",
        "paragraphs": [
            "风急从衡木叶飞，寒花摇曳水中低。",
            "褰裳不采空归去，谁识江南季女饥。"
        ],
        "notes": "",
        "id": "473d7a8802e0c7ab726a20211cd96d18"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "秋花十咏 兰花",
        "preface": "",
        "paragraphs": [
            "步马西风冠切云，欲从九畹问秋芬。",
            "自原未死香都变，老尽山人况识君。"
        ],
        "notes": "",
        "id": "4a3eca2d82738df2ffa03fbcc167f77d"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "秋花十咏 菊花",
        "preface": "",
        "paragraphs": [
            "篱下花逢少酒钱，何如潭上酌芳泉。",
            "颓龄此去凭料理，四百添书甲子年。"
        ],
        "notes": "",
        "id": "3acdeab77b8ada479188637430aff388"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "秋花十咏 牵牛花",
        "preface": "",
        "paragraphs": [
            "河鼓无灵帝遣来，野篱竹屋手亲栽。",
            "仙姑咳唾随风去，染作琉璃八角杯。"
        ],
        "notes": "",
        "id": "5c006aa25fb14442914af899ded6c6c6"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "秋花十咏 芙蓉花",
        "preface": "",
        "paragraphs": [
            "露冷霜清日已凄，淡粧素服满前溪。",
            "涉江一段荒凉意，弱国孤臣寒士妻。"
        ],
        "notes": "",
        "id": "308880b23809c0ad9d28d5d91c585a7a"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "秋花十咏 芦花",
        "preface": "",
        "paragraphs": [
            "寒芦飒飒响风沙，直待秋来雁作家。",
            "夜擘饥翎搏未起，一汀撩乱雪飞花。"
        ],
        "notes": "",
        "id": "4e3952a4518430be40dd80f16f82b11c"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "寄洪复翁",
        "preface": "",
        "paragraphs": [
            "月色横窗涌烂银，空房独卧悄无邻。",
            "五更记梦浑无数，半是还家半故人。"
        ],
        "notes": "",
        "id": "3fb5800810fb0a9d021ec2188680cf6d"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "征人怨  其一",
        "preface": "",
        "paragraphs": [
            "辞家泊水几番秋，流浪天南海角头。",
            "此去千鹅三万里，凭君马上寄离愁。"
        ],
        "notes": "",
        "id": "872769a2c9b81d796478d45b44392a79"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "征人怨  其二",
        "preface": "",
        "paragraphs": [
            "前年赴急合梁山，一岁征行一岁还。",
            "待到故乡能几月，明朝又出雁门关。"
        ],
        "notes": "",
        "id": "d3bd1353512bebf8af00ad8ef41b7d5c"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "续梅花七绝  其一",
        "preface": "",
        "paragraphs": [
            "松下相逢雪雨乖，人生何必泥形骸。",
            "竹篱一醉休惆怅，只么神交自是佳。"
        ],
        "notes": "",
        "id": "73d5ce598a58f769f17bbeb10276938d"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "续梅花七绝  其二",
        "preface": "",
        "paragraphs": [
            "褪粉残粧对镜慵，楚踪秦迹恨匆匆。",
            "芳心不被春风折，谁揉香肌满籍红。"
        ],
        "notes": "",
        "id": "4ad95c33d03a84beccfd955b75a62f40"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "续梅花七绝  其三",
        "preface": "",
        "paragraphs": [
            "欲洗年年堕谪心，仙人空返白云岑。",
            "飞花欲落频回首，老去风情尚不禁。"
        ],
        "notes": "",
        "id": "bac6a176d90c3f9912d824050c88ef2f"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "续梅花七绝  其四",
        "preface": "",
        "paragraphs": [
            "寂寞幽香圣得知，醉来树下酹冰肌。",
            "更须呼我碧花唾，听唱新翻一剪词。"
        ],
        "notes": "",
        "id": "47a289ccc0308328d6a83b408e5858a0"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "续梅花七绝  其五",
        "preface": "",
        "paragraphs": [
            "只在溪桥野屋边，霜饕雪虐不能干。",
            "可人风韵元萧散，莫道花仙骨相寒。"
        ],
        "notes": "",
        "id": "2a9afa5e6ccd2d464b78d00dd501ae75"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "续梅花七绝  其六",
        "preface": "",
        "paragraphs": [
            "约束寒梅作主张，此花解事助凄凉。",
            "暗香月下熏诗骨，怪见吟来句句香。"
        ],
        "notes": "",
        "id": "485f2178ea55ca7e7846dd49917c61df"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "续梅花七绝  其七",
        "preface": "",
        "paragraphs": [
            "屐痕印雪不粘尘，去采南枝茧栗春。",
            "待得杏桃蹊树下，我家风味已生仁。"
        ],
        "notes": "",
        "id": "4b1b04171fb90edb900c767bf7781639"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "别梅二首  其一",
        "preface": "",
        "paragraphs": [
            "葛仙溪上一株梅，我到家时花正开。",
            "后夜月明风露冷，横枝休遣上窗来。"
        ],
        "notes": "",
        "id": "ad1819ba4a51265d4c685066c9dad564"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "别梅二首  其二",
        "preface": "",
        "paragraphs": [
            "风韵清高不受尘，冰为肌骨玉为神。",
            "一生谩记吴姬面，不是人间婉媚人。"
        ],
        "notes": "",
        "id": "e8f300025e5d5642d13c0f7967bf3480"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "贺方逢辰得宣命",
        "preface": "",
        "paragraphs": [
            "飞凤翩翩下九阍，先生出处重斯文。",
            "不将钟鼎易朱绂，要老桐山守白云。",
            "处士一生纯是晋，逸民千古尚为殷。",
            "皇家恩意如天大，定把三峰乞与君。"
        ],
        "notes": "",
        "id": "e3e4afa9b87d7e4470b96b139da06bee"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "咏芭蕉",
        "preface": "",
        "paragraphs": [
            "剥尽皮毛见本真，此中无古亦无今。",
            "等闲窗外东风软，露出先天一片心。"
        ],
        "notes": "",
        "id": "e6be13c74e6d10e1767c627979f392c6"
    },
    {
        "author": "方一夔",
        "dynasty": "宋",
        "type": "诗",
        "rhythmic": "",
        "title": "谒融堂墓",
        "preface": "",
        "paragraphs": [
            "安车束帛此招贤，梦冷冬窝又百年。",
            "已自无人守坟墓，空令过客问山川。",
            "时方大用文公学，士亦深排陆子禅。",
            "回首蜀天清不尽，临风三酹一萧然。"
        ],
        "notes": "",
        "id": "36b8bf11191d72ab9420320485efc833"
    }
]