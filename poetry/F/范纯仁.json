[
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "北游寄崔象之",
        "preface": "",
        "paragraphs": [
            "尘埃都门路，羸马复北首。",
            "徘徊孤客心，厌此行役久。",
            "秋云结层阴，风叶下高柳。",
            "解鞍止孤馆，斜雨入户牖。",
            "愁怀写长川，时运付杯酒。",
            "回念宇宙间，无一真我有。",
            "功名圣贤事，世味俗自厚。",
            "行心弗愧天，安俟传不朽。",
            "偶为细故牵，还成浪奔走。",
            "矧庇吾族繁，折腰仰五斗。",
            "营营百年内，此累难遽否。",
            "田庐傥其完，尚可归老丑。",
            "人事固莫定，此志诚不苟。",
            "诵言成短章，聊以告吾友。"
        ],
        "notes": "",
        "id": "a73a6cf3b581a00e6740c86d6ad88dba"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "寄谢师直",
        "preface": "",
        "paragraphs": [
            "去夏谒君时，踏雨溵川路。",
            "癯然泣相吊，心苦别亦遽。",
            "穷愁但急急，峥嵘岁还暮。",
            "羁旅念友朋，天寒感霜露。",
            "孤怀杂离忧，纷乱畴可诉。",
            "计我之官期，迨君祥琴御。",
            "邑馆临通途，车马当迎遻。",
            "言笑释所愿，此喜良可预。",
            "欲致情抱勤，音书岂能叙。"
        ],
        "notes": "",
        "id": "5f30fca98dd1179209b47b357dee11c0"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "陈东父示及新文",
        "preface": "",
        "paragraphs": [
            "世德钟良士，爽气横清秋。",
            "公才辅经术，文价伏时流。",
            "近从计廷召，斩为梁苑游。",
            "京都利名地，趋谒先公侯。",
            "高情远俗尚，壮丽资冥搜。",
            "清尊破旅颜，黄菊迎归舟。",
            "佳藻盈大轴，遗我蠲穷愁。",
            "正声和群心，明珠炫双眸。",
            "词高不可继，惠重终可酬。",
            "愧君乐善怀，行义愚当修。"
        ],
        "notes": "",
        "id": "073f751488c7ce261b7bc8c39d80397e"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "休心亭",
        "preface": "",
        "paragraphs": [
            "吾友明知士，结庐汝水边。",
            "名亭号休心，休心师昔贤。",
            "将期一寸诚，悠久如青天。",
            "我闻人最灵，至性初纯全。",
            "吉凶以情变，善恶缘习迁。",
            "湍水决其防，放荡无由还。",
            "所以古圣师，三绝穷韦编。",
            "曾子善守约，孟轲养浩然。",
            "皆能保诚明，千载光华传。",
            "夫君真其徒，坟史尤精研。",
            "恬然安粹灵，外虑何由牵。",
            "进退固有道，用舍岂必专。",
            "丘疾不俟祷，颜乐无穷年。",
            "宁同避俗者，身迹空拘挛。"
        ],
        "notes": "",
        "id": "25afba3bb5008e2035c605bea86092b4"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "累约舍弟纯礼以职事未至",
        "preface": "",
        "paragraphs": [
            "落叶犹同飞，寒鸟犹竝枝。",
            "我汝独何负，不得长相随。",
            "偶为细累拘，跬步成天涯。",
            "后日更远适，会合信难期。",
            "尚愿家国宁，且作千日离。",
            "悠悠百年间，几别颜即衰。",
            "从宦非我志，功名徒自欺。",
            "谁言干寸禄，坐使手足违。",
            "逐末背本心，得一万已遗。",
            "我汝粗有识，此事良同悲。",
            "安得长洲田，清水稻百畦。",
            "将汝入故庐，亲戚坐成围。",
            "幼弟就文史，长兄近砭医。",
            "孝谨奉诸宗，祭祀洁四时。",
            "此外逐风月，对酌白酒巵。",
            "毕世为善人，不负生育慈。",
            "斯志傥未遂，终为路人嗤。"
        ],
        "notes": "",
        "id": "71517555eb9fa35262f66645701ea51f"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "会师宰",
        "preface": "",
        "paragraphs": [
            "忆昨相逢际，风喧洛城春。",
            "芳菲供愁眼，衣袂偕京尘。",
            "艰难各之适，会合宁逡巡。",
            "君归来何时，我约赴无因。",
            "自此还相望，渴臆生埃尘。",
            "晚岁留故丘，山村寂无邻。",
            "落日送樵牧，苍烟起荆榛。",
            "季弟自城至，开颜慰天伦。",
            "遽言长者车，相过止来晨。",
            "兹遇出意表，俟迎屡冠巾。",
            "寒途马历历，幽扉犬狺狺。",
            "野夫竞走报，似能喜佳宾。",
            "空堂揖颜色，和气相氤氲。",
            "开尊共灯烛，笑语何谆谆。",
            "朝游禹门寺，暮历清伊滨。",
            "危龛俨金像，远波舒翠鳞。",
            "石楼最清绝，就宿同禂茵。",
            "滩声夜逾急，天然谢韶钧。",
            "闲淡尽物理，至乐还天真。",
            "人生足羁束，此会尤难频。",
            "所期道义心，白首长相亲。"
        ],
        "notes": "",
        "id": "fcef8cbb6d92b42cf437328f1cfe2df7"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "久雨",
        "preface": "",
        "paragraphs": [
            "季夏德阳盛，炎赫恢洪𬬻。",
            "俄然积阴来，直掩造化枢。",
            "蒸云满乾坤，澍雨倾江湖。",
            "昼夜不停洒，动植宁得苏。",
            "深虞垫地轴，遂恐沈日车。",
            "火官弛权纲，朱鸟忧沾濡。",
            "薰风阜民物，反逢怒飚驱。",
            "川盈浩无津，龙卧埋深淤。",
            "晦雾拥城门，惊澜起康衢。",
            "虽经禹力勤，尚畏赤子鱼。",
            "丛兰委泥滓，祥木掩蒿芜。",
            "罅漏生广厦，浸淫矧吾庐。",
            "涩藓上明镜，蠹腐盈缣书。",
            "墙茨渐衣绣，网虫竞缨珠。",
            "螺蚓恣缘绕，蛙黾争讙呼。",
            "幽人志自苦，阴处情难舒。",
            "忧颓讵安席，避溺思乘桴。",
            "安得赤帝悟，却使政令敷。",
            "尽屏沴祲昏，大明升震隅。",
            "六合仰清光，九州免沦胥。",
            "四序各有主，一物长欢娱。"
        ],
        "notes": "",
        "id": "75a24fda8fe809233a8b02ce00fd974b"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "道旁栅",
        "preface": "",
        "paragraphs": [
            "鳞鳞田边栅，意欲全嘉禾。",
            "不念大道隳，轮蹄苦难过。",
            "还来践旁亩，害稼良愈多。",
            "愿以树栅心，治道夷险坡。",
            "行子得坦途，羁旅远诋诃。",
            "芃芃满陇翠，谁冒蹊田科。"
        ],
        "notes": "",
        "id": "fbfe1228a275fe4f75cbb403a9152fa3"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "游渶川石桥",
        "preface": "",
        "paragraphs": [
            "英山富泉石，翠岩映清涟。",
            "近可杖屦及，寂无市井喧。",
            "良辰惜虚过，幽寻忍空还。",
            "幸接鸿雁序，愧在骅骝前。",
            "一径入岚霭，遍野皆兰荃。",
            "洗耳慕颍曲，散发非伊川。",
            "芳意动宿楚，暖脉通幽泉。",
            "遥源发何所，积流浩成渊。",
            "断岸矗苍壁，澄瀛印晴天。",
            "人稀石有彴，村远鱼无筌。",
            "初开腊瓮酒，乍减春衣绵。",
            "风光入雩咏，暄和临禁烟。",
            "柔莎当茵席，轻漪泛觥船。",
            "天日正清润，水云共澄鲜。",
            "灵苗恣采撷，古迹皆穷研。",
            "高会屏纷杂，野具无荤膻。",
            "繁英落如糁，幽禽语如弦。",
            "嫩香小杏肥，深碧新荷圆。",
            "游鯈忽上下，戏蝶时翩翾。",
            "芳树荫坐钓，平石醒醉眠。",
            "共得真隠趣，勿为豪华传。",
            "满目是图画，在处皆潺湲。",
            "春风拂归袂，暮景生吟鞭。",
            "恨不见山月，月晓山南边。"
        ],
        "notes": "",
        "id": "a1c995611be6c7a8dcaa17c21fd2dd36"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "暑雨",
        "preface": "",
        "paragraphs": [
            "暑候积隆暵，骄阳变重阴。",
            "朱灵弛纲权，蒸鬰资霖淫。",
            "惊声递汹汹，密脚罗森森。",
            "阶除垂玉霤，朝暮无停音。",
            "修虹挂明带，奔云仆危岑。",
            "雷电收震耀，曦光久潜沈。",
            "老火不复炎，飚迓柔金。",
            "大道泻溪壑，穷巷多污涔。",
            "朝泥涴羸屐，夜气凌疏衾。",
            "腐耳帖朱槛，美实堕青林。",
            "蛙黾生意气，蝼蚓相讴吟。",
            "嘉谷失耘耨，坐忍莱莠侵。",
            "白屋生罅漏，工女停机纴。",
            "庭圃亦芜蔓，谁能辨藁芩。",
            "长夏方长养，渐渍所不禁。",
            "伊予抱最灵，咨戚何由愔。",
            "安得排九阍，感激露至忱。",
            "诉帝求阳明，咄嗟破凝膁。",
            "薰风阜万物，复将歌舜琴。",
            "天高不可达，耿耿徒此心。"
        ],
        "notes": "",
        "id": "acde15f89edea428bdf27088a33992ec"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "寄友人",
        "preface": "",
        "paragraphs": [
            "时君养多士，本欲康生民。",
            "服章与奉禄，岂但荣其身。",
            "士昔志于学，宁曰利欲亲。",
            "得位以行道，修己将安人。",
            "夫君青云姿，文行尤彬彬。",
            "明主亲选士，往作诸侯宾。",
            "兹义雅所尚，有怀竝松筠。",
            "当令千载间，炯炯尊儒绅。"
        ],
        "notes": "",
        "id": "2c84c1ee527c15530e4071ad9f4181ac"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "谒辛化光",
        "preface": "",
        "paragraphs": [
            "浓阴结秋意，疏林啸松声。",
            "时节感壮怀，挈酒慰友生。",
            "友生冰玉士，节行映古清。",
            "十五簪儒冠，四十无华缨。",
            "家贫道弥富，身困誉益荣。",
            "殷勤数宾侣，足趋颜巷轻。",
            "高斋面幽圃，修筠拥轩楹。",
            "班班寒露丛，竟吐篱下英。",
            "食具简且洁，盘蔬亦晶明。",
            "饮适言笑和，至乐不乱情。",
            "郁然兰芷芬，薰灼通心诚。",
            "因嗟朝市间，利欲空自兵。"
        ],
        "notes": "",
        "id": "3a4f4007d2822d249361c824d6954287"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "留别洛中诸友",
        "preface": "",
        "paragraphs": [
            "少孤多旅游，解骖幸吾里。",
            "亲友皆贤豪，相逢有余喜。",
            "世事如浮云，离合宁暂止。",
            "酒罢予其东，幽踪逐伊水。"
        ],
        "notes": "",
        "id": "09fd1e75e8fc40be5a68d10615dd15f0"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "同成都尹吴仲庶运判韩持正会饮",
        "preface": "",
        "paragraphs": [
            "宦游鲜宁居，未定即奔走。",
            "逾年官岷峨，较昔已云久。",
            "所喜风物繁，联职多旧友。",
            "平生道义心，相期各白首。",
            "公余事招寻，谈笑共尊酒。",
            "时方积雨歇，凉气生户牖。",
            "红蘂照平池，苍烟羃高柳。",
            "清欢正萧散，离思已纷纠。",
            "后遇复何乡，此乐能再不。",
            "念初抚遐氓，力薄颜亦厚。",
            "饱历风波危，仅脱虎狼口。",
            "何当挂尘冠，杖屦醉林薮。",
            "俯仰适所愿，荣利亦何有。",
            "世故浩难必，逍遥慕庄叟。"
        ],
        "notes": "",
        "id": "e6018aee10b5739f17809443fc6c65bd"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "寄赵大观度支",
        "preface": "",
        "paragraphs": [
            "上天生贤杰，有意康斯民。",
            "六十不大用，徒劳何足云。",
            "堂堂赵夫子，德与往哲邻。",
            "尝冠獬豸冠，血面婴龙鳞。",
            "身轻秋叶危，大典虞湮沦。",
            "予时忝同僚，附骥愿亦伸。",
            "自尔均出处，荏苒十四春。",
            "不肖罢蜀使，迂谬众所髌。",
            "君独怜其心，抚劳意益亲。",
            "特枉廉按车，再宿骖行尘。",
            "愧无管氏才，蒙此鲍叔仁。",
            "苍皇掺袂去，分老江湖滨。",
            "前年易边麾，揖君东都门。",
            "君方领部使，迎遇谓可频。",
            "不作旬浃别，各走西征轮。",
            "后前数舍间，音旨徒相闻。",
            "到官但引领，莫觌綦与巾。",
            "道大果难合，税冕宁逡巡。",
            "投劾勇自丐，就养归丘樊。",
            "君志固为得，我怀谁与论。",
            "命驾适千里，兹义古所敦。",
            "有守念系匏，空望南山云。"
        ],
        "notes": "",
        "id": "5fb9a9c42ee64cdd00b96c7933a45cd0"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "秋意",
        "preface": "",
        "paragraphs": [
            "日躔回南陆，炎气彻厚地。",
            "鬰蒸堆火云，飘雨良快意。",
            "暗穴蟪蛄鸣，湿翼玄蝉坠。",
            "潜阴生早凉，熇暑不得炽。",
            "羁怀感时节，抚事增愁思。",
            "倦游老将至，归兴劳梦寐。"
        ],
        "notes": "",
        "id": "57cd9e2c0d16e4e5e5a096a0532ff797"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "题杨希元朝议南轩",
        "preface": "",
        "paragraphs": [
            "卜居俯涧瀍，开轩面嵩洛。",
            "迥占西都胜，高据北邙脚。",
            "千门凝紫烟，群峰参碧落。",
            "神臯势回抱，天阙谁开凿。",
            "朝阳丽金碧，半空横殿阁。",
            "滩声夜潺湲，云气暮惨错。",
            "春花敷烂锦，夏木成翠幄。",
            "三川披画图，八极开綷幕。",
            "曾无登涉勤，坐享仁智乐。",
            "主人富才识，大隠当城郭。",
            "早解郡印还，勇脱官检缚。",
            "清心对万景，真趣绝外铄。",
            "可笑学神僊，妄意向寥廓。"
        ],
        "notes": "",
        "id": "cda4cac7933b182d2d466b834a864ebd"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和子骏",
        "preface": "",
        "paragraphs": [
            "夏木拥高阴，微风荡轻霭。",
            "开轩延众宾，置榻临爽垲。",
            "清谈析妙理，尘臆涤烦痗。",
            "至乐从中来，外物亦何待。",
            "频登君子堂，道义庶无馁。"
        ],
        "notes": "",
        "id": "6c9064b9e9525200f479941f934b60ef"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "王安之朝议蛙乐轩",
        "preface": "",
        "paragraphs": [
            "群响本无异，悲欢由感怀。",
            "蛙鸣得其所，人乐与之偕。",
            "既泯物我念，宁烦丝竹谐。",
            "谁能同此适，应亦少朋侪。"
        ],
        "notes": "",
        "id": "6b851786e499cfdefa11764e069a4bc9"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和君实病中子骏招不至",
        "preface": "",
        "paragraphs": [
            "君子固无患，虽有亦何病。",
            "公偶无妄疾，居养仁者静。",
            "怀贤本心服，非由誉望盛。",
            "庶以德义风，化此愚蒙性。",
            "欣陪杖屦游，晨夕不为并。",
            "暂阻如三秋，斯言犹未称。",
            "屡诇期勿药，敢怠走门径。"
        ],
        "notes": "",
        "id": "fe421b369a5a2fd01e105982512f88da"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "君实南园饮罢留宿二首  其一",
        "preface": "",
        "paragraphs": [
            "间从长者车，名园宴初阕。",
            "佳宾薄暮散，归鞍带明月。",
            "珠玉良有德，芝兰香不绝。",
            "夜久卧北窗，魂梦亦清洁。"
        ],
        "notes": "",
        "id": "a4c4cc6ae2b06c52ee5b0c4548c27178"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "君实南园饮罢留宿二首  其二",
        "preface": "",
        "paragraphs": [
            "繁花锦鬭鲜，好鸟歌无阕。",
            "逍遥涉其间，岂独娱岁月。",
            "修竹色常佳，清渠流不绝。",
            "客散掩幽扉，圆蟾正明洁。"
        ],
        "notes": "",
        "id": "fd348f1b5adca426ea998f4c9912c27d"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "次韵景仁寄君实决乐议之作",
        "preface": "",
        "paragraphs": [
            "余生苦多难，所向招诋谰。",
            "前年失二子，悲肠剧刳剜。",
            "悸魂念职守，忧患何弥漫。",
            "叫阍辄自陈，闻者为辛酸。",
            "朝恩俯从欲，幸忝留司官。",
            "薄廪沾甑釜，尚愧远祖丹。",
            "西都多巨公，贤哲罗衣冠。",
            "亲炙挹高义，朝夕陪清欢。",
            "蒹葭倚白玉，蚁蛭对层峦。",
            "肴羞屡陈列，桃梨烦雕钻。",
            "翰林壶冰洁，秘殿朱绳端。",
            "远识固莫测，确论宜不刊。",
            "立行皆表的，析埋亡髀髋。",
            "从容及议乐，辩论生酒阑。",
            "相圃众如堵，楚战惴旁观。",
            "辞锋奋铦利，学海翻波澜。",
            "解带拒班输，登坛劫齐桓。",
            "焚舟却魏武，火牛快田单。",
            "守义若据险，持说侔执干。",
            "当仁不相让，食马几及肝。",
            "听者如馁人，得味皆珍餐。",
            "折衷无圣师，简编阙且残。",
            "谁能置轻重，愈见制作难。",
            "两家难未解，宜僚徒弄丸。",
            "辨璞待炎火，知松须岁寒。",
            "善教已乃孚，大器久始完。",
            "人虽不我合，留俾后世看。",
            "行道匪彊聒，贤蕴宁遽殚。",
            "用舍系所逢，明哲固能安。",
            "乐天复知命，颐养资广胖。"
        ],
        "notes": "",
        "id": "d74fce4326f9ab2d28624cc949a7faa6"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "历阳彭卫字明微弃官养母筑堂名曰寿燕取寿老燕安之义得古人养志之道作诗以纪实",
        "preface": "",
        "paragraphs": [
            "养亲不择禄，昔有仕为贫。",
            "唯有席先畴，足以供昏晨。",
            "超然舍禄位，一志亲耕耘。",
            "既无王事盬，亦免贾用勤。",
            "鸡豚畜以时，粱稻盈仓囷。",
            "处身但清约，甘旨极鲜珍。",
            "堂上垂素发，含饴弄儿孙。",
            "彩服不离膝，终日常欣欣。",
            "园中复构室，花竹围四邻。",
            "窗户俨罗列，开阖随寒温。",
            "慈颜纵游适，日涉不为频。",
            "雅当寿燕名，安康保灵椿。",
            "门多长者车，间可延嘉宾。",
            "讲道资朋友，德誉日以新。",
            "孝诚动金石，岂独化乡枌。",
            "显扬久益大，圣世求忠臣。"
        ],
        "notes": "",
        "id": "7f66df77897deba4da404307a644bdd6"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "自警",
        "preface": "",
        "paragraphs": [
            "忆昔为小官，位卑职易营。",
            "朋知喜其勤，民口亦见称。",
            "中间忝台谏，已觉言难行。",
            "然頼识者恕，尚谓无欹倾。",
            "数年忽遭遇，用大过其能。",
            "名虚称不实，任重力难胜。",
            "具瞻不可欺，举动招讥评。",
            "士论固不与，自知亦甚明。",
            "禄厚难报答，徒滋骄侈萌。",
            "子孙忘艰难，服用饶夸矜。",
            "清白素风减，冗长浮费增。",
            "亲旧多责望，厚薄贻怨憎。",
            "贫贱胜富贵，古语信可凭。",
            "请病蒙罢免，方幸忧责轻。",
            "俄复统一道，抚民帅边兵。",
            "寇狂适偃蹇，民疲未苏醒。",
            "胜负系司命，休戚及群民。",
            "细务委将佐，大事禀朝廷。",
            "所禀有违从，委择有不精。",
            "差失虽毫厘，致败或丘陵。",
            "殒身何足道，误国玷家声。",
            "可不常惕惧，临渊履春冰。",
            "庶几免危溢，书此为心铭。"
        ],
        "notes": "",
        "id": "fec45aafcaf289780fbdba945d7a5248"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "自砭",
        "preface": "",
        "paragraphs": [
            "人有好胜心，当以善胜恶。",
            "岂宜执人我，与彼较彊弱。",
            "所得无毫厘，所失已山岳。",
            "事过徒自悔，驷马追不却。",
            "况临衰暮年，事尤资审度。",
            "如人行远道，日暮将憩泊。",
            "遵途益须慎，勿使趣向错。",
            "逆境是吾师，苦口多良药。",
            "岂止人难欺，将为鬼所噱。",
            "有病在速治，姑以自砭灼。"
        ],
        "notes": "",
        "id": "9fa8d17f48ab9eeba920fb00bbda3c68"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "次韵曼叔见寄",
        "preface": "",
        "paragraphs": [
            "予生三十愚且惷，乐善自许人难双。",
            "前年杞城拜夫子，似处幽蔀逢明釭。",
            "交情期与道义久，第愧蚁蛭临崆㟅。",
            "兵厨得酒不自饮，携挈过我盈尊缸。",
            "追游颇纵山水乐，凉风皓月临溪矼。",
            "长歌高啸助清景，彻曙未肯回艂艭。",
            "别来节物皆一换，秋风憀栗陵疏窗。",
            "韩庵幽莲堕红粉，崔榭密竹森云幢。",
            "过从往往臻静默，兀坐终日如枯憙。",
            "得君新诗成杼轴，目未穷纸心先降。",
            "指摘万象无不到，发虑百中如甘逄。",
            "搜情引思勉欲和，畎溜岂合追湍泷。",
            "念君怀道滞山邑，谁者肉食居高庞。",
            "方今明圣缔堂搆，采拔材干恢鸿厖。",
            "长松偃蹇卧涧谷，梓匠谁与来扶扛。",
            "入登明堂柱九室，气象凛凛尊家邦。",
            "复使天下贵儒术，颂声千载长铮淙。"
        ],
        "notes": "",
        "id": "876a6639371463d62c0ae76f7bda15c0"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "同王弱翁宿广化寺",
        "preface": "",
        "paragraphs": [
            "能知真乐唯吾曹，声利外物诚无侥。",
            "深山穷谷苟遂性，肤体不厌常枯焦。",
            "况如佳景擅天巧，会与仁友相追邀。",
            "龙门伊洛古今胜，苍岩翠壁双岧峣。",
            "疏凿宛见神禹迹，怀襄既乂熙尧朝。",
            "千龛万宇变佛室，钟磬梵呗何喧嚣。",
            "唐僧无畏号神隽，当时声势尤翘翘。",
            "开山拨壤尽奇秀，楼殿势若风中飘。",
            "高甍垂空插云翼，连阁跨路驰星桥。",
            "深沈神物潜拥护，显敞燕雀如矜骄。",
            "搜奇选胜幸迟日，禅堂解榻眠清宵。",
            "滩声萧萧杂群籁，天真不啻闻咸韶。",
            "陵晨携策度翠𪩘，竹溪深处从僧招。",
            "融融朝晖射岩谷，杂花烂熳红欲烧。",
            "令人即欲置万累，百年尽向游中消。",
            "乃知神僊有窟室，我意已欲陵烟霄。"
        ],
        "notes": "",
        "id": "2bae6c43903cb522827ee6e496e09585"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "龙门行",
        "preface": "",
        "paragraphs": [
            "皇图经野临中天，北有大河南陆浑。",
            "陆浑之下伊之源，直走关塞侵山根。",
            "此山不断亘坤轴，逆为汝海波涛翻。",
            "忽焉天意有不测，疈开峡口流如吞。",
            "长波万练卷空过，贯都会洛风霆奔。",
            "崖岸相嵚竦天阙，此号凿龙为禹门。",
            "石道盘纡入幽邃，杉松隠映皆祇园。",
            "下窥朝市但尘土，不与人世同嚣喧。",
            "天章阁老真相嗣，诏委北陲严国藩。",
            "前驺驱弩聊盘桓，凭高置酒临岩轩。",
            "是月嘉平腊将尽，春风料峭烟霾昏。",
            "圭阴表日景渐正，玉沙透水波先温。",
            "杳杳端闱照宸极，壮以崤函周轘辕。",
            "超然宴览动咨叹，坐预国论惭冥烦。",
            "乃知公旦卜洛意，根本系时亡与存。",
            "法宫在今宜有制，上宪太微尊至尊。",
            "乘杓布政朝万玉，莫如洛宅当乾坤。",
            "三陵气象贯星野，庆云祚百云来孙。",
            "岂唯设险御诸夏，亦以捍患安元元。",
            "为于可为事乃济，器大重迁咸有言。",
            "贱臣幽退冒及此，愿对上前图籍论。"
        ],
        "notes": "",
        "id": "432239f0f4cc90e1f79572b28ecf7cdf"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "梁贶之惠酒分饷张伯常朝议",
        "preface": "",
        "paragraphs": [
            "黄衣健卒肩乘壶，口传好语无缄书。",
            "为言八使致新酿，赤泥翠笼来兵厨。",
            "轸予官冷乏斟酌，补助不足均赢余。",
            "殷勤拜贶兴不浅，对月开縢露华满。",
            "金波泻出紫玉瓶，珠光飞入琉璃醆。",
            "独酌虽甘少遗味，怀友思贤动深意。",
            "走送城西诗酒家，珠玉琅琅发清思。",
            "李白一斗诗百篇，刘伶一石高七贤。",
            "吏部兴来卧瓮边，贺公眼花井底眠。",
            "乃知醉乡路安稳，华胥有国无圻畛。",
            "愿君恺乐游其间，千秋万岁欢难泯。"
        ],
        "notes": "",
        "id": "2e3278f776f62325d5d5867d9fa8be32"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和君实同年会作",
        "preface": "",
        "paragraphs": [
            "诗酒相娱诚得策，洛社当年有牛白。",
            "况公同榜三四君，从宦天涯久相隔。",
            "一朝把酒对春风，余花红白犹堪摘。",
            "不鄙贱生年辈晚，招延亦预尊前客。",
            "清欢尽日信忘形，醉舞狂歌不知拍。"
        ],
        "notes": "",
        "id": "bf43446988d3e11991196c30b56a1e0e"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和王微之赴韩持国燕集",
        "preface": "",
        "paragraphs": [
            "颍川太守无羁束，为政课卑才第六。",
            "里中耆旧六七翁，渐闲勇退皆高躅。",
            "独愧衰疲掌民社，谩拥熊轩驾丹毂。",
            "身病何由安百姓，才薄岂当尸厚禄。",
            "巧匠居旁只坐观，老手真能袖间缩。",
            "唯有过从相爱心，青松不肯更寒燠。",
            "韩公开宴坐高堂，帐帟垂红窗绮绿。",
            "帘深不散玉炉香，夜长屡剪铜盘烛。",
            "从容谈笑杂笙歌，烂熳肴烝兼海陆。",
            "翩翩舞态学惊鸿，嘹喨龙吟出横竹。",
            "与公进退晚相同，曾共忧勤参大麓。",
            "酒量从兹减壮年，岂复长鲸吞百谷。",
            "兴来犹勉奉公欢，金尊未釂先颓玉。",
            "且同万物乐时康，况慕诸君知止足。"
        ],
        "notes": "",
        "id": "3adef6f36612d22ced53b4218c37bd55"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "早行",
        "preface": "",
        "paragraphs": [
            "夙驾冒轻寒，身劳意自闲。",
            "鸣鸡起遥墅，残月满空山。",
            "水落滩沙白，林稀落叶殷。",
            "东方上朝旭，始免畏途难。"
        ],
        "notes": "",
        "id": "5b76f2ac59529ac6909b6595e31e1b77"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "游嵩山与王弱翁联句",
        "preface": "",
        "paragraphs": [
            "灵境中天秀，雄名古到今。",
            "位尊朝列岳，势重压千岑。",
            "静锁神僊宅，高盘宇宙心。",
            "孤棱标日月，绝仞倚戈镡。",
            "彩栋灵祠邃，层坛净刹深。",
            "民祈传觋语，国祀致君忱。",
            "碑古苔生字，堂虚画蠹金。",
            "山呼曾荐寿，神降即为霖。",
            "事怪涂山石，形端玉女砧。",
            "峰峦排翠玉，滩濑潄鸣琴。",
            "蕙帐人谁继，金泥迹可寻。",
            "唐经藏宝妙，魏殿想銮音。",
            "云作他方雨，松连别院阴。",
            "谷泉长浸斗，顶路欲扪参。",
            "探穴魂潜动，扪萝力不禁。",
            "箕熊分蚁垤，伊洛认蹄涔。",
            "鸟道樵夫去，龙潭驿使临。",
            "众僊停羽驾，昔帝俨宸襟。",
            "选胜先看记，乘危可作箴。",
            "天门开四极，树品冠双林。",
            "灵药看苗㔉，香醪挈榼斟。",
            "道宫庭不扫，学馆突无黔。",
            "垅麦风摇浪，溪淙石耸簪。",
            "杂花春烂熳，老木夜萧森。",
            "夕照河光接，晴岚塔影侵。",
            "深崖藏积雪，虚壑响幽禽。",
            "溪月寒澄霁，岩烟暮杳沈。",
            "寺桥横䗖𬟽，禅磬击璆琳。",
            "拂壁题新字，逢僧举旧吟。",
            "疲骖何处解，高阁在崎嵚。"
        ],
        "notes": "",
        "id": "47cdc19392a81524e78d9ca0cc698e0c"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "贾文元生日",
        "preface": "",
        "paragraphs": [
            "宝运兴王国，真贤降帝庭。",
            "乾坤深毓粹，河岳共储灵。",
            "庆泽贻谋远，光华变世丁。",
            "精心该古学，夷步涉僊扃。",
            "虎变腾彪蔚，鹏飞绝窈冥。",
            "畋占渭滨兆，梦肖傅岩形。",
            "姬旦兴周典，桓荣授汉经。",
            "四聪延启沃，百辟仰仪刑。",
            "金节临全魏，天声震北溟。",
            "仁恩宣雨露，威令肃风霆。",
            "玉垒兼前好，黄枢冠旧厅。",
            "出封仍衮职，开国直龙廷。",
            "乐育先儒学，忧勤察讼囹。",
            "谈宾延白屋，卫剑匣青萍。",
            "体貌师臣贵，功名史笔青。",
            "朝廷方倚重，民物傒图宁。",
            "大厦容栖翼，洪钟谢寸莛。",
            "徒能继舆颂，倾意祝遐龄。"
        ],
        "notes": "",
        "id": "c81e2fcf465e12a3b7914663d24d8722"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "清辉阁",
        "preface": "",
        "paragraphs": [
            "使寄东南重，提封旧国雄。",
            "江山归汉节，栋宇压吴宫。",
            "隠几群峰近，穿梧一径通。",
            "竹阴摇槛翠，桥影落溪红。",
            "响迸荷心雨，凉生水面风。",
            "澄清多暇日，尊酒喜时同。"
        ],
        "notes": "",
        "id": "35fbc00b93a97185ebd5c5ec8353368c"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "寒食日泛舟",
        "preface": "",
        "paragraphs": [
            "合友逢佳节，携尊泛碧流。",
            "溪风销酒力，烟树入春愁。",
            "群鸭开波练，疏云透月钩。",
            "平生怀古意，最羡五湖游。"
        ],
        "notes": "",
        "id": "94bd8fb11a08f6b2e4dd5156bbe9075a"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "赠师宰",
        "preface": "",
        "paragraphs": [
            "君来宁素约，我至自殊因。",
            "义重缘应合，心亲见亦频。",
            "十年无龃龉，一遇有逡巡。",
            "他日林丘去，须为白首亲。"
        ],
        "notes": "",
        "id": "36b75f2f332545219c868716ef335637"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "送别",
        "preface": "",
        "paragraphs": [
            "小雨郊原净，轻风生早凉。",
            "歌声激离思，酒力壮悲肠。",
            "默计去程远，预知宵梦长。",
            "乡关足清赏，一一寄诗章。"
        ],
        "notes": "",
        "id": "19342b267b29275d8c9f26596c363663"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和韩侍中上巳日会兴庆池二首  其一",
        "preface": "",
        "paragraphs": [
            "波涨朱阑外，山明绮席前。",
            "画桡飞彩鹢，红旆照清涟。",
            "东阁随开府，佳宾尽谪僊。",
            "夕阳归骑外，芳草绿绵绵。"
        ],
        "notes": "",
        "id": "e6293ecae5646197dd49514071f4b943"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和韩侍中上巳日会兴庆池二首  其二",
        "preface": "",
        "paragraphs": [
            "故隄高柳绿毵毵，花萼遗基映柳南。",
            "啼鸟解招游客醉，落花时有戏鱼衔。",
            "舟移罗绮添春色，山破云烟出晓岚。",
            "后会陪公应更乐，行看庙胜扫祅欃。"
        ],
        "notes": "",
        "id": "91dd9d8465052bb395b15340c99edc16"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "观终南采冰",
        "preface": "",
        "paragraphs": [
            "凝结自太古，苍崖潜閟深。",
            "炎蒸当六月，皎洁正千寻。",
            "金盌通珠液，青蝇避玉碪。",
            "焦劳方旰昃，聊可沃君心。"
        ],
        "notes": "",
        "id": "f72122bf3755ca8f107e78c267b01e2f"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和江东运使韩子文见寄",
        "preface": "",
        "paragraphs": [
            "岁寒君子意，穷达见情均。",
            "多谢江南信，偏怜泽畔人。",
            "明珠惊照夜，寒谷顿生春。",
            "白首论交地，须看管鲍亲。"
        ],
        "notes": "",
        "id": "dea8faf0b0cc67aed6ee4abec327d6aa"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和韩子文题王摩诘画寒林",
        "preface": "",
        "paragraphs": [
            "摩诘传遗迹，家藏久自奇。",
            "高人不复见，绝艺更谁师。",
            "水石生寒早，烟云结雨迟。",
            "笔端穷造化，聊可敌君诗。"
        ],
        "notes": "",
        "id": "219e0686deb09479ab63548ef32fc0d5"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和毛维瞻郎中见寄",
        "preface": "",
        "paragraphs": [
            "高贤烦出使，妙柬盖从中。",
            "红旆临江浦，牙樯列岸枫。",
            "颁条苏旧俗，吊古访遗宫。",
            "令信遗文简，刑平狱户空。",
            "九重天眷异，千里物情通。",
            "识面烟波际，论心气类同。",
            "断金捐畛域，倚玉愧蒿蓬。",
            "别思知何似，秋云日夜东。"
        ],
        "notes": "",
        "id": "03eafb0a7b6684eb8124601036a12aa1"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "晚菊",
        "preface": "",
        "paragraphs": [
            "幽丛有佳色，不必趁时开。",
            "冷艳霜仍借，清香蝶自来。",
            "晚芳情愈重，醉赏目先回。",
            "且伴芝兰秀，休嗟暮景颓。"
        ],
        "notes": "",
        "id": "c3f00c53cd7921e72fc6c3c386c4d264"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和谢师厚见寄",
        "preface": "",
        "paragraphs": [
            "拙宦身何补，谋生术不高。",
            "履霜惭践屐，察俗念同袍。",
            "独鹤寒先警，哀猿夜更号。",
            "凄风猎兰蕙，浓露湿蓬蒿。",
            "故国荒三径，南冠叹二毛。",
            "使轺违右蜀，贤里隔西豪。",
            "吾友真时杰，斯文敌楚骚。",
            "一官曾共守，多难适联遭。",
            "讽咏餐忘味，赓酬夜费膏。",
            "倦禽慵择木，涸鲋羡游濠。",
            "交分穷弥笃，相思梦亦劳。",
            "未能抛假绶，何计理行篙。",
            "老去情难展，忧来首独搔。",
            "书勤空系雁，河广讵容舠。",
            "郡僻稀民政，科繁属吏曹。",
            "饭粳吹玉粒，尝蟹擘金螯。",
            "治性亲黄卷，蠲愁仰白醪。",
            "任真倾肺俯，共醉沃醨糟。",
            "夕惕持新禁，年凶减众遨。",
            "光阴徒汩汩，怀抱慎忉忉。",
            "归隠输陶令，参禅学李翱。",
            "因君破蒙滞，遣兴彊含毫。"
        ],
        "notes": "",
        "id": "6f9f262a7307d495240da31d9b18f28b"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和徐亿郎中喜雪",
        "preface": "",
        "paragraphs": [
            "君恩消祲沴，喜雪验时和。",
            "山峙昆兼阆，江迷汜与沱。",
            "圃妆花鬭巧，林亚玉相摩。",
            "丘壑平无异，萧兰惠不颇。",
            "野催农务急，客醉酒家多。",
            "裂素思团扇，吹毛想太阿。",
            "流风疑汉舞，黄竹咏周歌。",
            "烟冷渔村远，裘厖猎骑过。",
            "谷登期岁稔，人乐免夭瘥。",
            "会待晴宵赏，寒光混月波。"
        ],
        "notes": "",
        "id": "83c4e4ceb0b009a76a5e621b1b9bf306"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "谢师厚寄同黄婿鲁直唱和",
        "preface": "",
        "paragraphs": [
            "忽得穰郊信，翛然病魄醒。",
            "怀贤心独在，感旧涕偏零。",
            "南斗占神剑，西豪聚德星。",
            "卧龙看复起，失马顾曾经。",
            "冰玉清相照，芝兰远更馨。",
            "麤官应念我，白首候戎亭。"
        ],
        "notes": "",
        "id": "927bed9544eaf40ed2e8b0cf90d59de3"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和阎灏中秋赏月四首  其一",
        "preface": "",
        "paragraphs": [
            "中秋气清肃，况复在边庭。",
            "月吐孤轮迥，天开六幕青。",
            "辉盈疑白昼，明极掩常星。",
            "此夕乡关思，胡笳莫细听。"
        ],
        "notes": "",
        "id": "3864aae4774fc73d51856863286a941c"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和阎灏中秋赏月四首  其二",
        "preface": "",
        "paragraphs": [
            "张筵赏秋月，箫鼓沸公庭。",
            "光泛露逾白，轮高天更青。",
            "遮藏三让客，牢落庶民星。",
            "节去人随老，杯行我但听。"
        ],
        "notes": "",
        "id": "ffe2df37822f7104ec1dc24cbe97cad8"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和阎灏中秋赏月四首  其三",
        "preface": "",
        "paragraphs": [
            "万里边城月，清辉彻北庭。",
            "沙侔霜霰白，圃失蕙兰青。",
            "影乱林筛玉，光长隙透星。",
            "南飞有归雁，羡尔故先听。"
        ],
        "notes": "",
        "id": "b351eaffb2df62984cae1d8d186f58d6"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和阎灏中秋赏月四首  其四",
        "preface": "",
        "paragraphs": [
            "浮云收绝塞，金鉴跃天庭。",
            "但愿冰轮莹，何烦桂影青。",
            "溪心如泻练，杯面若涵星。",
            "曩昔开元曲，何人可复听。"
        ],
        "notes": "",
        "id": "1613ffa78d95d19f98ecefad0927e884"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和圣美翟家原道中之作",
        "preface": "",
        "paragraphs": [
            "晓烟浮水白，晴日透霞红。",
            "屈曲岭头路，萧条旗脚风。",
            "主恩覃塞外，贤业满胸中。",
            "始信人声远，欢迎到处同。"
        ],
        "notes": "",
        "id": "1b76841b309e2398c5ff729bba164b4b"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "骑射",
        "preface": "",
        "paragraphs": [
            "雄儿矜绝艺，勇气厌天骄。",
            "振臂联驱马，翻身仰射雕。",
            "回旋惊电雹，奔突出尘嚣。",
            "武备并文教，均修是我朝。"
        ],
        "notes": "",
        "id": "2c7c3967a08bc1455cc5112932251a74"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "病起闻走马宴同僚走笔戏呈席上",
        "preface": "",
        "paragraphs": [
            "平日倦仍衰，那堪更病羸。",
            "宾僚闻燕集，冠盖阻追随。",
            "歌筦宜嘉赏，觥觞莫苦辞。",
            "酒深缘意厚，但看乐天诗。"
        ],
        "notes": "",
        "id": "5e6fadb217ce8853496395b3e8677f26"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "仲春寄二弟",
        "preface": "",
        "paragraphs": [
            "春雁来时节，飞鸣各有行。",
            "弟兄俱远宦，秦楚久相望。",
            "尊席唯他士，鶑花似故乡。",
            "何时遂归计，共醉潩湖旁。"
        ],
        "notes": "",
        "id": "0765fcfd7fd3d67342e7880718d124c7"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "酬罗道济黄任道见寄",
        "preface": "",
        "paragraphs": [
            "明时频得罪，出处愧朝行。",
            "音问通犹懒，赓酬况敢望。",
            "诸公怜旧物，迁客惯他乡。",
            "怀抱随新月，遥依紫塞旁。"
        ],
        "notes": "",
        "id": "353279a78b6127edfde92708978bc0f0"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "签判李太博静胜轩二首  其一",
        "preface": "",
        "paragraphs": [
            "开轩纳清景，为吏似闲居。",
            "佳客迹频到，主人心自虚。",
            "琴尊良有助，时命固无如。",
            "喧静何能必，中恬乐有余。"
        ],
        "notes": "",
        "id": "03eb687fc4f99ea3a2a84c327cc5f882"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "签判李太博静胜轩二首  其二",
        "preface": "",
        "paragraphs": [
            "题轩名静胜，静胜理何深。",
            "自得归根趣，宁存较物心。",
            "杂花随节候，叠嶂互晴阴。",
            "终日对图画，应无尘虑侵。"
        ],
        "notes": "",
        "id": "3dd1d2fb940989d585ede62ab24b24ff"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和君实微雨书怀韵",
        "preface": "",
        "paragraphs": [
            "老畏风光速，闲知日晷添。",
            "惜春逢雨急，病酒与愁兼。",
            "采蘂蜂须泾，衔泥燕觜黏。",
            "水声淙曲沼，花气递疏帘。",
            "坠絮柔铺径，高梧翠倚簷。",
            "清伊照窗碧，少室插云尖。",
            "老蔓蛇难蛰，残红火不炎。",
            "邀朋拟白社，取友尽苍髯。",
            "馔具虽真率，宾仪去谨严。",
            "主公纡绣衮，词伯玩书签。",
            "陶冶恩唯旧，葭莩契偶沾。",
            "尊崇储峻岳，高洁仰孤蟾。",
            "社稷勋无敌，轲雄学不厌。",
            "威声传异域，名姓到穷阎。",
            "宾主均欢爱，乡闾化静恬。",
            "应怜孤客志，粗守小官廉。",
            "饥頼监河粟，贫无遗盗缣。",
            "清朝惭禄薄，丰岁喜鱼占。",
            "识暗妨时用，心愚以古潜。",
            "狂歌忘皓首，醉眼怯青帘。",
            "东阁容疏放，西都慰伫瞻。",
            "酬诗常愧拙，负弈固非谦。",
            "久玷题评末，深蒙道义渐。",
            "虚舟不复系，所向可无嫌。"
        ],
        "notes": "",
        "id": "35610e1b978fa84cf5f245b532a07b4b"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "寄伯康君实",
        "preface": "",
        "paragraphs": [
            "平生亲友分，偏向二难深。",
            "但念相从乐，应知别后心。",
            "西窗棋罢弈，南圃迳慵寻。",
            "不奈怀贤意，香醪独满斟。"
        ],
        "notes": "",
        "id": "2dac3819c22db55b7f8e4330bd86a0d4"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "寄伯康君实",
        "preface": "",
        "paragraphs": [
            "明月照分袂，离魂增黯然。",
            "禅公归故里，词伯约新年。",
            "松竹荒三径，金兰忆二贤。",
            "向风无限意，书札岂能宣。"
        ],
        "notes": "",
        "id": "a6da34f436d26c91036ab2a71677625c"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "酬安之罢赴真率会",
        "preface": "",
        "paragraphs": [
            "席上多佳客，非君众不怡。",
            "诗词虽有激，诚意在相思。",
            "朋旧难疏间，年龄合养颐。",
            "何如两俱便，忺出莫推辞。"
        ],
        "notes": "",
        "id": "4cd012d20b8263f8f8bf06c1bd5834f0"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和安之谢伯康君实见访",
        "preface": "",
        "paragraphs": [
            "眉寿当安逸，炎蒸倦往还。",
            "二难俱命驾，三迳始开关。",
            "清论应更仆，新诗特解颜。",
            "冥冥双雁序，为叟下云间。"
        ],
        "notes": "",
        "id": "cfac6eb285d20bebf4a68d99abd754f7"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和文潞公席上",
        "preface": "",
        "paragraphs": [
            "夏木清阴合，公当雅燕开。",
            "前轩鸣脆管，密席列英才。",
            "坐久风逾快，欢多日易颓。",
            "膺门荣一顾，孙合愧常陪。",
            "绕客烧银烛，垂莲釂玉杯。",
            "醉归应倒载，远胜习家回。"
        ],
        "notes": "",
        "id": "36baecec57d1535a3d0d527ffe667e04"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和安之喜雨",
        "preface": "",
        "paragraphs": [
            "骄阳逢密雨，岁事可遥占。",
            "洒砌凉堪喜，通宵滴未嫌。",
            "渠淙鸣玉佩，簷逗水精帘。",
            "草木神俱王，仓箱望已添。",
            "炎蒸俄尽涤，秋意忽相兼。",
            "稍霁循幽圃，重寻晚笋尖。"
        ],
        "notes": "",
        "id": "02352561715dfb110e8888e4f09d96e9"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和范景仁蜀中寄牡丹图",
        "preface": "",
        "paragraphs": [
            "牡丹开蜀圃，盈尺莫如今。",
            "妍丽色殊众，栽培功信深。",
            "矜夸传万里，图写费千金。",
            "难就朱栏赏，徒摇远客心。"
        ],
        "notes": "",
        "id": "48938b64f0b224689854d4383822e893"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "同张伯常会君实南园",
        "preface": "",
        "paragraphs": [
            "幽圃多清致，人贤乐有余。",
            "游心同艺苑，归兴若田庐。",
            "畦广容栽药，门扃为著书。",
            "筑台占岳顶，凿沼洒伊渠。",
            "庵倣卢仝屋，坊邻白傅居。",
            "拂床留倦客，种竹荫游鱼。",
            "弄水衣襟湿，遵流酒醆徐。",
            "园翁名草木，山鸟戏阶除。",
            "密席延商皓，高风迈汉疏。",
            "城西老诗伯，独免醉登车。"
        ],
        "notes": "",
        "id": "b9b18adaa4ffa228c199bc97022ec18d"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "子骏君实约游园遇雨而止",
        "preface": "",
        "paragraphs": [
            "不尽陪从乐，端居若绊羁。",
            "雨方添草色，寒更展花期。",
            "举目红芳阻，搔头素发垂。",
            "清尊难独酌，终日起相思。"
        ],
        "notes": "",
        "id": "2064132c7d98c90593a298629e3a25bf"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "子华相公同游赵令公园",
        "preface": "",
        "paragraphs": [
            "相君行乐处，繁盛故王家。",
            "声远歌喧阁，香浓酒泛花。",
            "瑰材扶广厦，美植列甘柤。",
            "彊饮频中圣，回头畏曲车。"
        ],
        "notes": "",
        "id": "795dd1d196ef721cda397b9042a65780"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和王端太中牡丹",
        "preface": "",
        "paragraphs": [
            "盈尺吐红房，春丛占上阳。",
            "佳名过百品，绝艳冠群芳。",
            "嫩玉舒韶脸，鲜霞避晓光。",
            "楚妃殊众色，洛浦谢浓粧。",
            "露重珠如缀，风回麝不香。",
            "倦游稀爱赏，得此浣愁肠。"
        ],
        "notes": "",
        "id": "2c00d882b162cd81cded2958a5ceb499"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和王太中游洛述怀",
        "preface": "",
        "paragraphs": [
            "乘春寻洛社，不惮路岐长。",
            "盈畹花如笑，倾都客若狂。",
            "山林多寂寞，朝市太奔忙。",
            "不似安车老，优游适四方。"
        ],
        "notes": "",
        "id": "125b8b74287940b95d6052079186014c"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和君实陪潞公子华景仁宴集各一首  其一",
        "preface": "",
        "paragraphs": [
            "始终全盛美，今古莫如公。",
            "华衮加朱绂，安车撤画熊。",
            "建储宗社计，破贼庙堂功。",
            "身退谋猷壮，宜哉帝眷隆。"
        ],
        "notes": "",
        "id": "502c66f5eb05696e214db69866d4e59f"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和君实陪潞公子华景仁宴集各一首  其二",
        "preface": "",
        "paragraphs": [
            "再拥平阳节，麟符守洛宫。",
            "礼贤多孺子，交政得裴公。",
            "宽简宜民化，欢游与俗同。",
            "行看归宰席，致主咏南风。"
        ],
        "notes": "",
        "id": "9e63f2336b04dad1cf1eafc4e0649a1f"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和君实陪潞公子华景仁宴集各一首  其三",
        "preface": "",
        "paragraphs": [
            "莎辗安车稳，花簪醉帽红。",
            "还乡慰多士，入洛访诸公。",
            "览德如威凤，归鞍若去鸿。",
            "清规传后学，信道不谈空。"
        ],
        "notes": "",
        "id": "4937a08cbf37efaf98c2c165628c17df"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和君实陪潞公子华景仁宴集各一首  其四",
        "preface": "",
        "paragraphs": [
            "种竹盈轩翠，栽花满圃红。",
            "著书评百代，守节避三公。",
            "皎洁升坛玉，孤高渐陆鸿。",
            "清名若嵩少，万仞亘长空。"
        ],
        "notes": "",
        "id": "735d0c35b0a9fbe443fe189e2b83d96f"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "寄君实",
        "preface": "",
        "paragraphs": [
            "西台无吏责，道义得亲依。",
            "过宿暌谈益，中怀已恨稀。",
            "何情堪久别，无翼不能飞。",
            "愚直相知少，非公谁与归。"
        ],
        "notes": "",
        "id": "cff827dc5ed9a4a641af0427c83edc2d"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "寄王不疑朝议",
        "preface": "",
        "paragraphs": [
            "松筠宜岁晚，冰雪照人清。",
            "无限相从乐，空添别后情。",
            "官期何日满，归计未能成。",
            "不起思予念，输君道眼明。"
        ],
        "notes": "",
        "id": "1e3f282cfb1145e4ea62fde1015e31f5"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "喜雪",
        "preface": "",
        "paragraphs": [
            "久旸逢腊雪，酌酒动欢诚。",
            "密势迷城郭，余霏冒栋楹。",
            "河光平曳练，岳色远堆琼。",
            "已报丰年瑞，三登贺太平。"
        ],
        "notes": "",
        "id": "af59c074fc9b842e2106c185a6ce4691"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和张坊州",
        "preface": "",
        "paragraphs": [
            "词场同际遇，郡政接循良。",
            "珠玉篇章妙，芝兰气味长。",
            "褒言如衮绣，雅意戒鹈梁。",
            "老格松千尺，清文水一塘。",
            "赓酬停笔久，降叹举幡忙。",
            "当宁神兼武，开边洮与湟。",
            "再叨藩寄重，难报主恩滂。",
            "忧职思承教，何由到讼棠。"
        ],
        "notes": "",
        "id": "46d1cc0b8ae5d8df3f2d71a350e3be48"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和微之湖亭席上见赠",
        "preface": "",
        "paragraphs": [
            "曾陪湖上醉，一别十秋风。",
            "向老相知少，追欢旧德同。",
            "花香来席上，歌韵彻云中。",
            "美酒盈尊绿，新粧映烛红。",
            "清时宜共乐，白雪和难工。",
            "便合归休去，荒田附郭东。"
        ],
        "notes": "",
        "id": "683555bd913cc712240e6c2c8bbd8fd1"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "酬庆州五弟",
        "preface": "",
        "paragraphs": [
            "仲氏居青琐，予而各大州。",
            "报君当尽节，省己合回头。",
            "继述将何有，荣华过即休。",
            "相期知止足，里社早同游。"
        ],
        "notes": "",
        "id": "3df15441db812ea881e63d688b364092"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "寄二弟",
        "preface": "",
        "paragraphs": [
            "一日如三岁，离怀不可忘。",
            "宦游难会合，衰老易悲伤。",
            "原上鸰飞急，天边雁序长。",
            "如何名利役，白首远相望。"
        ],
        "notes": "",
        "id": "655f51ca2e0b91a4988e3dd3d3db393f"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "目盲",
        "preface": "",
        "paragraphs": [
            "肝胆输将竭，因钟两目盲。",
            "小冠希子夏，令色耻丘明。",
            "青白何曾变，纷华旧不争。",
            "幸回观物志，都作反身诚。"
        ],
        "notes": "",
        "id": "cb23b582539b12fbbca8367b802fa240"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "谪居零陵",
        "preface": "",
        "paragraphs": [
            "过尽潇湘景，冥行固不分。",
            "乌羊飧可饫，白酒饮能醺。",
            "自息登临兴，因无出入勤。",
            "灵妃曾鼓瑟，信有尚堪闻。"
        ],
        "notes": "",
        "id": "6e3184e1c4411ad829be4b8c3c2727df"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "无书",
        "preface": "",
        "paragraphs": [
            "患难人皆恤，谁能绝信音。",
            "宁忘问生死，可是尽浮沉。",
            "信子情无矫，知予咎自深。",
            "严冬见松柏，为有岁寒心。"
        ],
        "notes": "",
        "id": "4d9b97d38c9a2844d7fbd40f05a8cf9c"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "覆舟",
        "preface": "",
        "paragraphs": [
            "始骇舟冲簸，颠风振厚坤。",
            "涛声如坏屋，雨势若翻盆。",
            "力援烦舟子，惊号闵稚孙。",
            "全家脱鱼腹，应有未招魂。"
        ],
        "notes": "",
        "id": "927106395087adf9687cc3a91d3a27bb"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "零陵重阳",
        "preface": "",
        "paragraphs": [
            "衰年逢素节，盲卧桂江东。",
            "应有登高会，其如摘埴翁。",
            "扪杯难举酒，嗅菊不知丛。",
            "白首跧僧室，无烦落帽风。"
        ],
        "notes": "",
        "id": "4702293e8fa8b9a250ee1608cd1fbbb9"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "零陵移居",
        "preface": "",
        "paragraphs": [
            "不起移居念，全因废两眸。",
            "门闾俱莫辨，隘陋亦何忧。",
            "瞑鸟离巢远，盲龟待木浮。",
            "平生安稳少，盖乏措身谋。"
        ],
        "notes": "",
        "id": "6e6bd3c8b719acc9e569ce526a362bb6"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "零陵忆弟妹",
        "preface": "",
        "paragraphs": [
            "感秋怀弟妹，憔悴客潇湘。",
            "他日常星聚，衰年隔雁行。",
            "既盲难引望，垂老易悲伤。",
            "安得骑鸿鹄，高飞向汝傍。"
        ],
        "notes": "",
        "id": "29e07fa10e2d8262a7dce66504da552a"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "零陵寄三弟五弟二首  其一",
        "preface": "",
        "paragraphs": [
            "勿起还乡念，囊空不易居。",
            "田租收素薄，官俸夺无余。",
            "颜困尝求米，丘贫乐饭蔬。",
            "朱门启新第，悬罄是吾庐。"
        ],
        "notes": "",
        "id": "9c84410ec98d3aa5cc40e08da65f9ec6"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "零陵寄三弟五弟二首  其二",
        "preface": "",
        "paragraphs": [
            "勿起还乡念，人多故与亲。",
            "旧通乡里意，皆仰俸余缗。",
            "望纵诸家息，情须一饭伸。",
            "谁能悠久坐，白眼绝朋宾。"
        ],
        "notes": "",
        "id": "f560e5a97622b464a3630458e25b6bdc"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "送贯之兄被召为御史三首  其一",
        "preface": "",
        "paragraphs": [
            "御史得言天下事，吾兄清直副明扬。",
            "方当旒扆勤开纳，肯使江湖勇退藏。",
            "贤者虑时心欲破，仁人致主策须长。",
            "朝廷宽大生灵急，只在忠臣振纪纲。"
        ],
        "notes": "",
        "id": "e66a3cd3b42c91c5b4025758a03bc799"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "送贯之兄被召为御史三首  其二",
        "preface": "",
        "paragraphs": [
            "忆昔先门陟谏垣，正人风采动朝端。",
            "家声宜有琳琅器，兄职今峨獬豸冠。",
            "台阁继登时所贵，忠贤得用古来难。",
            "浮荣未必吾儒志，会把功名竹帛看。"
        ],
        "notes": "",
        "id": "878f73e8821f7c7fea86c6e7d3252548"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "送贯之兄被召为御史三首  其三",
        "preface": "",
        "paragraphs": [
            "艰祸龙钟百指存，共全余齿頼依仁。",
            "鸰原方顾飞鸣急，乌府俄闻拔擢新。",
            "此别宦游须异地，从今教抚更何人。",
            "他年莫负乡关约，明月扁舟白酒醇。"
        ],
        "notes": "",
        "id": "b29721d899d777958750d3998b1b8353"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "孔宁极先生拜官二首  其一",
        "preface": "",
        "paragraphs": [
            "圣朝旌德向丘园，紫诏颁恩到荜门。",
            "乡老始知为善贵，竞相廉让教儿孙。"
        ],
        "notes": "",
        "id": "e614a68174fce7f3334a0328059430ed"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "孔宁极先生拜官二首  其二",
        "preface": "",
        "paragraphs": [
            "先生操术本真儒，进退恬然与道俱。",
            "宠至不惊高节在，岂颛虚誉激凡愚。"
        ],
        "notes": "",
        "id": "2d055efa6d69819e145a6e0d0005b195"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "龙门山二首  其一",
        "preface": "",
        "paragraphs": [
            "云拥楼台雪拥川，亲朋行望举吟鞭。",
            "烟龛万叠凌花霰，坐见金人变玉僊。"
        ],
        "notes": "",
        "id": "e0788551cc65fe2d9a369393dddf0e1c"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "龙门山二首  其二",
        "preface": "",
        "paragraphs": [
            "松筠深处访潜溪，唐相当年卜隠栖。",
            "必竟主人归不得，只教游客驻轮蹄。"
        ],
        "notes": "",
        "id": "4643d720f66747511afb7bee71f3150d"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "独游石岩寄诸友",
        "preface": "",
        "paragraphs": [
            "乱石巉空耸翠棱，攀萝寻胜逐溪声。",
            "爱山怀友情无限，日暮岩边独记名。"
        ],
        "notes": "",
        "id": "dd17298ec8614dc8e18144d554039924"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "寄香严海僊上人",
        "preface": "",
        "paragraphs": [
            "穰邓相逢已十年，想怀风格镇依然。",
            "身同幻境融都寂，心得玄珠照自圆。",
            "倚锡静眠松下石，煮茶闲试竹间泉。",
            "利名识尽情犹熟，终羡吾师绝世缘。"
        ],
        "notes": "",
        "id": "fa5b9c6abd4da984f397cbbf50442b15"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "陈和叔游龙门先归",
        "preface": "",
        "paragraphs": [
            "玉峰环照碧伊寒，楼阁参差四望间。",
            "散骑从游皆故友，一川清景彻南山。",
            "笑言迥出尘埃外，心意都如物象闲。",
            "夫子官居惯追赏，故饶诸客独先还。"
        ],
        "notes": "",
        "id": "fb419395d82aedf6d07ab4090d7f014b"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和王弱翁白沙道中",
        "preface": "",
        "paragraphs": [
            "共驱羸马蹑寒芜，景色鲜明近洛都。",
            "出谷流泉春更绿，隔林幽鸟暮相呼。",
            "伊川旧赏疑朝梦，少室重看胜画图。",
            "从此便穷山水乐，相从应不厌崎岖。"
        ],
        "notes": "",
        "id": "744191a127fdc1b0468e824a666d17f5"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "龙门马上望雪",
        "preface": "",
        "paragraphs": [
            "山开晓色千峰玉，草映寒光万点琼。",
            "为我春游添景物，不教桃李独鲜明。"
        ],
        "notes": "",
        "id": "7f2021f5ba2004f71570de8aa9218541"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "临汝温泉",
        "preface": "",
        "paragraphs": [
            "山前阴火煮灵源，昔日曾临万乘尊。",
            "历尽兴亡只如此，不随时俗变寒温。"
        ],
        "notes": "",
        "id": "99aa4e932f50385de9009f8706e8c513"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "与王弱翁游龙门",
        "preface": "",
        "paragraphs": [
            "谁知造化擘巍峨，千古伊流向此过。",
            "四面寒松拥香刹，两崖苍石束寒波。",
            "身闲愈觉良朋贵，诗拙翻羞好景多。",
            "宜向诸方纵萧散，明朝望洛下长坡。"
        ],
        "notes": "",
        "id": "9640ecbc6831b11793e6857e79a998ec"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "许真君天诰",
        "preface": "",
        "paragraphs": [
            "至人修练久能成，此诰尝闻降帝庭。",
            "宝墨森森耸鸾凤，训词一一在生灵。",
            "既将道行蒙幽显，奚必僊踪到杳冥。",
            "鹤驾云𫐌非我觌，祇期操履学真经。"
        ],
        "notes": "",
        "id": "3e196d97f5c1682d1454121437fba308"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "读逸民传寄孔宁极先生",
        "preface": "",
        "paragraphs": [
            "汉法忠贤有不容，遂持名节隠蒿蓬。",
            "生灵莫见真儒效，爵禄多酬战士功。",
            "燕市终难沽美璞，鱼罗安得挂飞鸿。",
            "圣朝高士优游甚，自有行藏继祖风。"
        ],
        "notes": "",
        "id": "28a64fec9352d5d50932336afea29626"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和曼叔闲书",
        "preface": "",
        "paragraphs": [
            "夫子天资过我曹，两兼才德属人豪。",
            "不求近誉声逾远，能处卑官道益高。",
            "岂止一同裁美锦，直须万俗被重袍。",
            "由来康济吾儒事，抚遍疮痍莫厌劳。"
        ],
        "notes": "",
        "id": "baf887d9dd63c3d61344df173e6e0ffb"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "又和早行",
        "preface": "",
        "paragraphs": [
            "拂曙征人各向方，乍明林野更青苍。",
            "云头漏日开秋色，马足翻沙破晓霜。",
            "时事罕闻心愈静，故人不见恨空长。",
            "怜君素爱还乡乐，行役虽劳肯暂忘。"
        ],
        "notes": "",
        "id": "7e695d1b64aa971a116332c9a2a6b309"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "循吏",
        "preface": "",
        "paragraphs": [
            "王化由来起一同，尽由守宰致平隆。",
            "坐移风俗为能政，勤抚生灵是至忠。",
            "四境肃清民害去，一方和乐主恩通。",
            "吾皇有德真尧舜，唯待诸君共理功。"
        ],
        "notes": "",
        "id": "92f827b52a278e8fc8f67d6082fc7c04"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "酷吏",
        "preface": "",
        "paragraphs": [
            "虐吏天资害物深，斯民无耻叹刑淫。",
            "只凭豺虎贪残意，肯顺乾坤长养心。",
            "骨肉尽将成怨府，君亲何以致薰琴。",
            "终逢族灭令人快，智者为谋岂待箴。"
        ],
        "notes": "",
        "id": "dcef2ebb6f6c652d87ea0308a0a6f08d"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "闻锻",
        "preface": "",
        "paragraphs": [
            "万籁萧然送夕曛，锻声相应互成文。",
            "高随晚吹惊愁耳，清入霜空透暮云。",
            "始讶僧鱼敲晓石，静如山木响秋斤。",
            "五兵若可为农器，此韵千家不厌闻。"
        ],
        "notes": "",
        "id": "c78e93aebe6463e4eac521c56bb11a8d"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和象之石磬",
        "preface": "",
        "paragraphs": [
            "谁向西山选翠琳，中含太古自然音。",
            "昔逢虞帝来祥凤，今与陶家伴素琴。",
            "清越乍敲修竹里，坚方真合哲人心。",
            "一镌名姓将难朽，千载知君道德深。"
        ],
        "notes": "",
        "id": "548dc72744d9e26a026c060f18fa181d"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "送贾春卿宰尉氏",
        "preface": "",
        "paragraphs": [
            "相君勋业冠朝端，爱子犹居字俗官。",
            "道德相传家有法，功名善继古为难。",
            "清平足使群情化，谈笑能令万室安。",
            "千里远途今日见，愿当仁政勿盘桓。"
        ],
        "notes": "",
        "id": "81655a33547d366677f2e1a027848dbb"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "赴郑郎中宴集",
        "preface": "",
        "paragraphs": [
            "卧锦仙郎久卜居，满床书史日康娱。",
            "邀朋欲走趋斋阁，不厌尘埃俗客无。"
        ],
        "notes": "",
        "id": "3b82b8cb827fd1618405ff286cfd42d0"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "寄辛化光",
        "preface": "",
        "paragraphs": [
            "疏闲心迹久相亲，一别江城两见春。",
            "身若孤鸿长慕侣，道非尺蠖敢求伸。",
            "优游岁月空尸禄，明润溪山不染尘。",
            "尊酒从容皆胜景，欠君来作席中宾。"
        ],
        "notes": "",
        "id": "77287b874e851bb71545302b9506025a"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和吴君平游蒋山兼呈王安国二首  其一",
        "preface": "",
        "paragraphs": [
            "十年游宦阻朋从，尊酒俄欣二友同。",
            "单父能名推子贱，襄阳高节爱庞公。",
            "六朝山色空陈迹，十里松声正晚风。",
            "联骑追攀不知暮，却嫌归路入尘中。"
        ],
        "notes": "",
        "id": "70b913e64ee5e2c6d26b3c86f98f73a2"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和吴君平游蒋山兼呈王安国二首  其二",
        "preface": "",
        "paragraphs": [
            "钱塘山色饱相从，复此登临景物同。",
            "旧国池台余草碧，夕阳楼阁半山红。",
            "当时言笑如朝梦，今日心颜尽老翁。",
            "终爱岩间坐禅客，能将万事付虚空。"
        ],
        "notes": "",
        "id": "40730d471ddd8da6b0d2ab1f5ad9f72a"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和吕献可江口见赠",
        "preface": "",
        "paragraphs": [
            "世阀俱承父祖风，又叨宦契十年中。",
            "棠阴代领诸侯印，棣萼更联御史骢。",
            "白首相期唯信道，清朝连贬为输忠。",
            "驽骀讵合参骐骥，应合心能报主同。"
        ],
        "notes": "",
        "id": "9d378accc3ea14b3b0db6c10510a187c"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和吕献可牡丹",
        "preface": "",
        "paragraphs": [
            "去年仁政与春来，真赏曾蒙醉目回。",
            "红旆已随芝检去，满栏芳意为谁开。"
        ],
        "notes": "",
        "id": "2f8aa6be0dfd0f048930383f04f454c6"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和献可龙峰寺见寄三首  其一",
        "preface": "",
        "paragraphs": [
            "驱车日日望行舟，目断风帆不可留。",
            "独有召公遗爱地，苍山重叠满晴楼。"
        ],
        "notes": "",
        "id": "34f97d45817d8672478a580d92cebef4"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和献可龙峰寺见寄三首  其二",
        "preface": "",
        "paragraphs": [
            "丹心自许酬明主，百谪那能避贵权。",
            "此道方今谁复问，望公须向古人前。"
        ],
        "notes": "",
        "id": "96cbf4906cf0e6d44bd58b1b9de1b4af"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和献可龙峰寺见寄三首  其三",
        "preface": "",
        "paragraphs": [
            "忠臣多快奸臣愤，天意人情可奈何。",
            "安得臯夔能致主，早闻尧舜复赓歌。"
        ],
        "notes": "",
        "id": "06ebf89b40b5a2db9d24b4f74ab99af9"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和献可丙午二月六日别台中僚友",
        "preface": "",
        "paragraphs": [
            "感时情绪已难禁，况复怀贤恨愈深。",
            "鸦噪晚林催远客，云藏夕照弄轻阴。",
            "松筠自信凌霜操，葵藿长倾向日心。",
            "同志飘零山馆寂，欲沽芳酒与谁斟。"
        ],
        "notes": "",
        "id": "528e2b75e900817d2be9a860da46a9a4"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "荆甘",
        "preface": "",
        "paragraphs": [
            "品珍方重寄来难，长忆东吴把酒看。",
            "笠泽烟闲排锦树，洞庭霜老摘金丸。",
            "清香先透筠笼细，甘液俄通玉齿寒。",
            "不学荔枝遗国恨，曾烦驿使到长安。"
        ],
        "notes": "",
        "id": "317997fe9cd308137fec63966587db12"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "兖墨",
        "preface": "",
        "paragraphs": [
            "谁𦶟长松制作勤，轻煤匀腻杂兰薰。",
            "中疑玄石无纤翳，外若灵犀有密纹。",
            "溪石乍研浮紫翠，蜀牋试写落烟云。",
            "会将点画传青简，千古忠邪为尔分。"
        ],
        "notes": "",
        "id": "511df4389c0f79768c16632413c0468b"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "寄曼叔",
        "preface": "",
        "paragraphs": [
            "他年尝苦见君难，每一相逢百倍欢。",
            "正值风烟遥化邑，敢期尘土共麤官。",
            "夜谈往往惊晨鼓，乐饮时时解醉鞍。",
            "游遍洛阳佳胜地，须将归兴暂盘桓。"
        ],
        "notes": "",
        "id": "abb463137be1a131995aeb6a863b64ae"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和张统贯之同年",
        "preface": "",
        "paragraphs": [
            "同榜同僚是别缘，所存相近复相便。",
            "性情疏懒忘官检，襟抱平夷学古贤。",
            "仁者才谋当济物，吾曹名利久推天。",
            "须知白首相逢日，不失初心始自全。"
        ],
        "notes": "",
        "id": "dfe71f86e23234ffbf852572f6b08a8e"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和韩侍中游兴庆池席上",
        "preface": "",
        "paragraphs": [
            "出郊尤喜雨初晴，洗出川原物象明。",
            "楼影半藏高柳外，池光遥与绿萍平。",
            "鸥驯长近朱阑戏，民乐争随画隼行。",
            "主礼自忘台鼎贵，芳尊尽日许同倾。"
        ],
        "notes": "",
        "id": "431370964370acf0adac7c20e7579678"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和韩侍中垂萝洞",
        "preface": "",
        "paragraphs": [
            "胜游今属相君家，台榭高开碧水涯。",
            "森耸绿梧常映日，萦纡寒溜曲穿花。",
            "藤牵柔蔓垂长带，竹引新萌走蛰蛇。",
            "下吏不辞峨醉弁，却愁归污绣茵车。"
        ],
        "notes": "",
        "id": "0494ad5ddb9db50ad6a9302d4ae49fb6"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和韩侍中上巳晚游九曲池",
        "preface": "",
        "paragraphs": [
            "前朝池阁尽尘埃，登览惭无吊古才。",
            "旧物祇余苍石在，断墙曾识翠舆来。",
            "回环竹径穿幽鸟，寂寞茅簷覆故台。",
            "游客静观兴废迹，利名心息若寒灰。"
        ],
        "notes": "",
        "id": "39863601b3aaa59ea5d42b7209aceccf"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和韩侍中春阴马上",
        "preface": "",
        "paragraphs": [
            "三月芳菲欲暮天，可堪零雨昼连绵。",
            "润催陇麦将笼节，寒阻春蚕趁早眠。",
            "疏柳拂墙难结絮，嫩苔铺砌已成钱。",
            "牡丹只待晴阳照，看吐新花一尺圆。"
        ],
        "notes": "",
        "id": "f8429d95ac91a9cb5927c8f846edc8cb"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "次韵韩侍中游兴庆池",
        "preface": "",
        "paragraphs": [
            "两奉清欢到碧塘，再游无奈惜春光。",
            "莎匀古岸添新绿，蝶遶残花采旧香。",
            "佳木引阴交翡翠，疏林迸笋补筼筜。",
            "从容赏遍西园景，化国偏知日月长。"
        ],
        "notes": "",
        "id": "72afc4e1147de230bc0fcdfe2b9129e0"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和韩侍中登广教院阁",
        "preface": "",
        "paragraphs": [
            "两陪千骑叩禅关，每听高吟解客颜。",
            "吉甫壮猷方北伐，谢公高兴在东山。",
            "僧轩深闭芳菲静，春昼初长鸟雀闲。",
            "游览不知归迳晚，火城看逐隼旟还。"
        ],
        "notes": "",
        "id": "f9a0c2cc63a712010bd59b3ba8ec84ec"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和韩侍中同赏牡丹",
        "preface": "",
        "paragraphs": [
            "秦地春光似洛阳，牡丹名擅百花场。",
            "巧钟绝艳群芳后，高翦红云万叶彊。",
            "露满金盘看国色，风回绮席识天香。",
            "酒酣只欲盈簪戴，聊伴衰颜照玉觞。"
        ],
        "notes": "",
        "id": "212d838f08e82394eadbcf7aa6e90d55"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和孙曼叔北禅牡丹一蒂三花",
        "preface": "",
        "paragraphs": [
            "三花骈蒂吐芳丛，曲尽东皇造化功。",
            "疑是神山仙子会，霞衣鼎立驭轻风。"
        ],
        "notes": "",
        "id": "dc511758ab507a1c74c2c415884a3173"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和韩侍中西禅牡丹",
        "preface": "",
        "paragraphs": [
            "秦川花品似伊川，真赏应同上苑看。",
            "众卉先收推国艳，五云高吐学僊冠。",
            "烟苞添色资吟笔，露蘂沾香满酒盘。",
            "匀压春丛千万朵，欲归犹复遶朱栏。"
        ],
        "notes": "",
        "id": "8ce5df6b8f9eabcfa501beb67e15e073"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和韩侍中初夏游兴庆池",
        "preface": "",
        "paragraphs": [
            "池边喜逐彩旗行，初夏亭台照水明。",
            "筠箨乍开春后绿，林稍长带雨来声。",
            "新荷猎猎香风远，深洞沈沈昼景清。",
            "珍重相君忧国意，宴游终亦念农耕。"
        ],
        "notes": "",
        "id": "4190dbce33f51b8d5903d1bd5deb34c5"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "与张靖学士游华清宫雍帅钱子飞端明以诗见寄次韵和",
        "preface": "",
        "paragraphs": [
            "金节煌煌柅使辀，华清胜绝许陪游。",
            "东来渭水晴光动，西望长安翠霭浮。",
            "休羡青山供秀句，好归黄合告嘉猷。",
            "忆公何处偏回首，身在朝元最上头。"
        ],
        "notes": "",
        "id": "409b860fe56654211da25b3b7d292b93"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和吴仲庶龙图西园海棠",
        "preface": "",
        "paragraphs": [
            "丹葩翠叶竞夭浓，蜂蝶翩翻弄暖风。",
            "濯雨正疑宫锦烂，媚晴先夺晓霞红。",
            "芳菲剑外从来胜，欢赏天涯为尔同。",
            "却想乡关足尘土，只应能见画图中。"
        ],
        "notes": "",
        "id": "ae3340c6ac7a9957b4d317b2cc3506d6"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "赠眉阳致政程濬少卿",
        "preface": "",
        "paragraphs": [
            "清节高风世所推，秋毫名宦肯徘徊。",
            "勇抛朝市无穷事，笑指林泉独自来。",
            "吟榻未移溪月上，醉巾长拂野云回。",
            "尘衣欲作登门客，几杖何妨许暂陪。"
        ],
        "notes": "",
        "id": "e97d2a19936077c244ad82bd1defb583"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和吴仲庶游碑楼大慈二寺",
        "preface": "",
        "paragraphs": [
            "锦城寒食最繁华，游骑翩翩杂钿车。",
            "烟染翠行环郭柳，波摇红影隔江花。",
            "长年已觉春如梦，远客唯应醉是家。",
            "回首乡关行乐地，风光正好路岐赊。"
        ],
        "notes": "",
        "id": "68690cb1069a837e12d18fe9abcf1806"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和吴仲庶上巳游学射山",
        "preface": "",
        "paragraphs": [
            "天涯春色蜀川多，胜赏相从到薜萝。",
            "遶郭烟芜深似染，隔林山鸟静能歌。",
            "花边密拥青丝盖，陌上轻驰白玉珂。",
            "察俗自知无远术，祇于民乐验时和。"
        ],
        "notes": "",
        "id": "4482cf05c0f7ea948c83c41b424c9ab0"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和吴仲庶晚春游海云",
        "preface": "",
        "paragraphs": [
            "东郊行乐冠西州，古寺岧峣翠岭头。",
            "化俗文翁传岂弟，寻山谢傅继风流。",
            "天涯尊酒欣相遇，剑外三春得共游。",
            "雅兴直须穷胜赏，年光难使隙驹留。"
        ],
        "notes": "",
        "id": "e49dfca8187b82b7f68a5bdec268150b"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "又和暮春蚕市",
        "preface": "",
        "paragraphs": [
            "古祠幽邃锦城隈，千骑懽游宴席开。",
            "尽日风光随彩旆，一方民乐在春台。",
            "江头佛寺藏深竹，郊外人家荫绿槐。",
            "已奉更书催别绪，肯辞清赏屡追陪。"
        ],
        "notes": "",
        "id": "6ab2025caadf88eb4e9191fc208954de"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "寄临邛致政常郎中",
        "preface": "",
        "paragraphs": [
            "东海抛官勇退时，邦人留止任牵衣。",
            "三朝报国丹心尽，万里还乡一棹归。",
            "身向清闲添寿考，德因潜隠更光辉。",
            "常思把酒亲高议，何日单车遂扣扉。"
        ],
        "notes": "",
        "id": "47a7607df21654db24270179673de3f2"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "寄持正都官按部嘉眉",
        "preface": "",
        "paragraphs": [
            "使者观风过晚春，逢山应暂柅征轮。",
            "云埋雪岭铺银界，日射金仙照碧津。",
            "千里讴谣民足食，万家水竹地无尘。",
            "未能结驷相从去，簿领空嗟绊此身。"
        ],
        "notes": "",
        "id": "7ba4363d46eac7cf31d14db2a58c7894"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "以眉州绿荔枝寄吴仲庶有诗次韵",
        "preface": "",
        "paragraphs": [
            "嘉川荔子著芳名，携从归鞍到锦城。",
            "驰驿幸无唐日贡，甘芹聊致野人情。",
            "丹砂结颗藏膏露，赭縠为囊贮嫩琼。",
            "京洛不须图画去，得公佳句自分明。"
        ],
        "notes": "",
        "id": "fb610d78684822621d35a74ff11e29b9"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和仲庶江渎避暑",
        "preface": "",
        "paragraphs": [
            "古祠清燕敞虚堂，乔木森森昼景长。",
            "池面雨来荷助响，席间风细篆生香。",
            "乌纱倾侧朋簪乐，翠縠翩翻舞袖长。",
            "牵俗自嗟行役去，阻陪千骑醉瑶觞。"
        ],
        "notes": "",
        "id": "66a8cde03bb3ad1c381854b2cf351066"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "将出蜀次仲庶送行诗韵叙别",
        "preface": "",
        "paragraphs": [
            "远客亲仁岂素期，况陪文酒复经时。",
            "自惭拙宦多迁逐，每叹良朋易别离。",
            "白首冯唐空已老，清秋宋玉不胜悲。",
            "仰公早展经纶志，百辟方今待允厘。"
        ],
        "notes": "",
        "id": "dab94d3950cac37a885a9e8eaa40495d"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "寄李审言龙图",
        "preface": "",
        "paragraphs": [
            "英风一别几经年，尊酒相逢意洒然。",
            "欲报重知惭国士，喜同清议属真贤。",
            "武侯方屈南阳卧，萧相曾封汉水边。",
            "好及新春颁惠化，行藏吾道合推天。"
        ],
        "notes": "",
        "id": "f43e18ea8db80ae62fb52871690dddf7"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "酬张杲卿相公见招",
        "preface": "",
        "paragraphs": [
            "先君同榜更何人，教育偏蒙契义亲。",
            "孔氏系匏暂滞迹，辽阳归鹤羡闲身。",
            "四朝盛事浑经眼，千日浓醪好入唇。",
            "箕颍更无高放客，只应梅柳为公春。"
        ],
        "notes": "",
        "id": "209c3456be42e37cd66f42500f986270"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和阎五秀才折海棠见赠",
        "preface": "",
        "paragraphs": [
            "蜀国海棠春最妍，万枝红锦忆曾观。",
            "乡人折赠情尤重，肯与群花一等看。"
        ],
        "notes": "",
        "id": "20fa0fa945cc71818c5855e50730cdd2"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "宿州元太守北楼席上",
        "preface": "",
        "paragraphs": [
            "七月高楼暑气回，荷香细逐水风来。",
            "翠蛾细袖歌声远，绿野苍山醉眼开。",
            "羁客秋怀追屈宋，主人交义继陈雷。",
            "他年林下相逢去，诗酒何妨许重陪。"
        ],
        "notes": "",
        "id": "f12739cadffcaf421f926024974c6cc2"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和吴伯修洞霄宫",
        "preface": "",
        "paragraphs": [
            "三朝勤瘁不谋身，今日官闲与道亲。",
            "纡组还乡宜最乐，居山得禄未全贫。",
            "性情有暇穷真理，门馆无权少俗宾。",
            "会待收踪归畎亩，就君同醉洞天春。"
        ],
        "notes": "",
        "id": "cec4e7b5795fce0bce0011ca76b53c90"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和滕中舍见寄",
        "preface": "",
        "paragraphs": [
            "蕲水分携自昔时，六年奔走困长岐。",
            "人怜家世三朝旧，身在风波一叶危。",
            "白发星星惊岁月，丹心皎皎仗朋知。",
            "林泉早晚归休去，廪禄无厌愧漏巵。"
        ],
        "notes": "",
        "id": "fc4ee5751f092260cd5c6ef3fffd3404"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和李敷察推即席感旧二首  其一",
        "preface": "",
        "paragraphs": [
            "相逢同榜盛当年，喜复君来对此筵。",
            "花下莫辞频把酒，月中曾是共登仙。",
            "左迁还有麤官乐，晚达何妨秀句传。",
            "得失已看如塞马，苦心劳力亦徒然。"
        ],
        "notes": "",
        "id": "a55b8185e37236f6dbee252b76007fb3"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和李敷察推即席感旧二首  其二",
        "preface": "",
        "paragraphs": [
            "一榜登科二十年，江城偶得共盘筵。",
            "郑公雅喜中都职，梅福曾由邑吏僊。",
            "白首相期情契厚，素风犹待子孙传。",
            "狂歌醉舞形骸外，吾道从来况坦然。"
        ],
        "notes": "",
        "id": "10c9b2b1ca900f65f26311daf78b6293"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "送宋大卿归淝上",
        "preface": "",
        "paragraphs": [
            "眉寿康宁位九卿，人间五福最难并。",
            "丹心报国冰霜洁，白首还家里社荣。",
            "化日尽输高世乐，野云应似出门情。",
            "淮淝美事传千载，何止孤风激后生。"
        ],
        "notes": "",
        "id": "535015a67e3369f7d2271ce9d92f4371"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和孔宗翰郎中见寄",
        "preface": "",
        "paragraphs": [
            "圣人流泽到真贤，直节清名奕世传。",
            "惠政讴谣腾楚甸，醉吟风月满江天。",
            "嗟予滥典劭农印，归老几无坐客毡。",
            "一得新诗清百虑，黄粱未熟且安眠。"
        ],
        "notes": "",
        "id": "29da3804356d6f1f35b610e61681b26d"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和傅钦之见寄",
        "preface": "",
        "paragraphs": [
            "至道潜心信有功，目前超悟忽圆通。",
            "三身不在诸尘外，万象全归一照中。",
            "念绝去来随处乐，法无取舍自然空。",
            "护持雅属当仁力，枉问麻阳懒钝翁。"
        ],
        "notes": "",
        "id": "6ec3d6c0fae3c787ae2d675be1afbfb8"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和余周郎中见寄",
        "preface": "",
        "paragraphs": [
            "宦游从昔各艰难，方寸宁禁百虑干。",
            "忧患早催颜鬓老，风波回念骨毛寒。",
            "词场久托平生契，酒席方陪此日欢。",
            "致主庇民嗟晚矣，只堪相约挂尘冠。"
        ],
        "notes": "",
        "id": "aa3abf9553513108e7f1dd180a74cd2f"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "章伯望郊居",
        "preface": "",
        "paragraphs": [
            "独爱高居远市廛，簷楹轩豁对江天。",
            "门前一曲平桥水，舍侧千畦附郭田。",
            "鸥鸟渐能亲几杖，儿童应解爱林泉。",
            "朝廷方待忠贤急，莫厌京尘扑马鞯。"
        ],
        "notes": "",
        "id": "9294801b91d935c5892f9fb2d05e61da"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和张掞侍郎见寄",
        "preface": "",
        "paragraphs": [
            "恋德怀贤出禁城，片心长挂若摇旌。",
            "留侯老弃人间事，白傅诗传海外名。",
            "潇洒琴尊资上寿，太平风月属高情。",
            "已知世故无关虑，佳句犹烦训后生。"
        ],
        "notes": "",
        "id": "0b689c96de7815c44042bc73e56aff87"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "金陵怀古二首  其一",
        "preface": "",
        "paragraphs": [
            "天兵从昔度长桥，四海干戈一战销。",
            "江叟岂能知帝力，醉凭渔艇亢秋潮。"
        ],
        "notes": "",
        "id": "25864156383e0696f930ebff7ab81a1a"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "金陵怀古二首  其二",
        "preface": "",
        "paragraphs": [
            "六朝文物今何在，千里江山自宛然。",
            "英武南征无杀伐，至今樵牧尚能传。"
        ],
        "notes": "",
        "id": "529bc8e4c67a205a8caf027083429676"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和元子发学士见寄",
        "preface": "",
        "paragraphs": [
            "二纪区区困宦游，相逢莫讶鬓先秋。",
            "清时无补身空老，往事难追涕旋流。",
            "举世交情怜我少，经旬行色为君留。",
            "何时归去江湖上，风月同寻范蠡舟。"
        ],
        "notes": "",
        "id": "ded14a1945c8b8d51bc500d90fb34e07"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和王著作见寄",
        "preface": "",
        "paragraphs": [
            "疏慵斋阁昼常扃，忽喜君来病魄醒。",
            "走访禅山诸洞穴，醉吟词客旧林亭。",
            "十年多难头俱白，四友相看眼共青。",
            "别后新诗收满轴，芝兰虽远有余馨。"
        ],
        "notes": "",
        "id": "880386e29bc65e38a637bf3e61b5efd4"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和李敷重九席上遣兴",
        "preface": "",
        "paragraphs": [
            "谪居闲僻少朋游，珍重征帆肯暂收。",
            "多难共惊霜遶鬓，重阳还喜菊盈瓯。",
            "楼前雨洗千山翠，天际江横万里秋。",
            "节物相催人渐老，此身何日得归休。"
        ],
        "notes": "",
        "id": "8f89edc109f5d0796fbffd7bf11ad456"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和谢师厚见寄",
        "preface": "",
        "paragraphs": [
            "地僻官麤俦侣稀，乡关回首隔残晖。",
            "鬓沾楚雾人空老，水落红沙雁自归。",
            "往事寻思都似梦，素期乖失谩知非。",
            "东风送雨长西去，心逐轻云日夜飞。"
        ],
        "notes": "",
        "id": "3e8e1d991a4f878ed3781e58dc61b35d"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "中秋赏月",
        "preface": "",
        "paragraphs": [
            "碧落无云玉鉴飞，净中毫发了能窥。",
            "光随酒蚁斟银榼，彩莹歌人发瓠犀。",
            "露重已从巾角垫，轮倾欲把斗杓携。",
            "醉狂直好探蟾窟，安得陵空万仞梯。"
        ],
        "notes": "",
        "id": "9cc28b21568ccc288dc4d825b27809b7"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和耿宪见赠",
        "preface": "",
        "paragraphs": [
            "仕途名迹本幽遐，谏省俄登忝世家。",
            "恩戴丘山宜尽瘁，言关社稷敢欹邪。",
            "献芹宁识羔羊美，抱瓮徒为智士嗟。",
            "君子一言华衮重，此身被服愧无涯。"
        ],
        "notes": "",
        "id": "d5a927f9c68f5c507b08f8d65fde06c4"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和徐郎中柏枝甘露",
        "preface": "",
        "paragraphs": [
            "素液浓甘胜醴饴，偏零翠柏瑞明时。",
            "何如溥作丰年泽，万物涵濡被福厘。"
        ],
        "notes": "",
        "id": "29bf4940d82b189988658fd28fa54e21"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和曹职方至日",
        "preface": "",
        "paragraphs": [
            "宦游将老愧蓬飘，逢节他乡倍寂寥。",
            "世网萦身难自解，鬓霜凝鉴不重消。",
            "随阳鸣雁闻初急，向日丹枫惜半凋。",
            "饱暖全家尽君赐，忍看编户独无聊。"
        ],
        "notes": "",
        "id": "330789f72cdf7f126e509281e5883586"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和耿宪秘校喜雨",
        "preface": "",
        "paragraphs": [
            "愆阳六月气仍骄，多士身劳思亦焦。",
            "膏泽俄随恩诏溥，螟蝗半逐野云飘。",
            "岁时敢望家聊给，赋歛能供政有条。",
            "凿井耕田忘帝力，何当鼓腹播民谣。"
        ],
        "notes": "",
        "id": "643bcf98a0f2fcbcbb2c07feb90d1f1a"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "题李子高虞部园四首  其一",
        "preface": "",
        "paragraphs": [
            "今时难得是高人，里社因君俗愈醇。",
            "松竹渐成风月好，只应终日听韶钧。"
        ],
        "notes": "",
        "id": "77b154ac7f012267f1b710266e3ef6e6"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "题李子高虞部园四首  其二",
        "preface": "",
        "paragraphs": [
            "修炼工夫合自然，河车潜引玉池泉。",
            "老君道德人难识，复见云孙达二篇。"
        ],
        "notes": "",
        "id": "f6fdee6566344a84437c50623c6ca8bb"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "题李子高虞部园四首  其三",
        "preface": "",
        "paragraphs": [
            "全家归隠似前贤，碧酒醇𬪩白蟹鲜。",
            "心欲生民常富寿，高歌会乐太平年。"
        ],
        "notes": "",
        "id": "4a7a4830ff3a3a44a9c6746fb8c96a3e"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "题李子高虞部园四首  其四",
        "preface": "",
        "paragraphs": [
            "不教外物翳襟怀，明合蓍龟亦信哉。",
            "驽蹇自惭无骏骨，谩劳伯乐品题来。"
        ],
        "notes": "",
        "id": "f99496d3befb16cf9e812d5a5aadc3d4"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和曹演甫中秋见怀",
        "preface": "",
        "paragraphs": [
            "去年对月忆良朋，今夕谁同塞上情。",
            "华发苍颜人易老，赏心乐事古难并。",
            "戍楼笛响千山迥，沙漠霜寒万里明。",
            "半夜归鸿飞不断，好将幽梦到淮城。"
        ],
        "notes": "",
        "id": "42461cd3588e7f21e95b34a3da71c47b"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和阎灏屯田五十岁元日感怀",
        "preface": "",
        "paragraphs": [
            "君缘直道阻横飞，我愧无才振国威。",
            "同榜同僚忝契分，使秦使蜀重亲依。",
            "裹粮衣帛身空老，学易知天志尚违。",
            "白首相期惟信义，世情徒是亦徒非。"
        ],
        "notes": "",
        "id": "5e1d9f9441baf4f1f0d187e8e08a300b"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和吴仲举通判见赠",
        "preface": "",
        "paragraphs": [
            "侍行曾见羽书飞，独鹤归辽想令威。",
            "三纪家声几泯泯，重来民俗尚依依。",
            "脱身负担诚多幸，屏迹山林愿正违。",
            "主诺已繄贤者助，第承先业愧才非。"
        ],
        "notes": "",
        "id": "f5b09dfaf159ba590c4826492dd46449"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "塞下追忆乌江之会寄李诚之待制",
        "preface": "",
        "paragraphs": [
            "主人忘倦客忘归，长忆江边惜别时。",
            "日下青山犹促席，风冲画鹢正酬诗。",
            "盘堆白玉鲈腴美，手擘黄金蟹壳肥。",
            "今日相思孤戍里，尘沙满眼鬓垂丝。"
        ],
        "notes": "",
        "id": "7dc7b331691dee4e888b683ace1a3020"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和阎灏重阳见赠二首  其一",
        "preface": "",
        "paragraphs": [
            "秋怀多感怯清笳，判向西风醉帽斜。",
            "塞上星霜人易老，幕中谈笑客偏嘉。",
            "金英浮酒稠于蚁，丹叶妆林远似花。",
            "身健几逢佳节在，登临尤更惜年华。"
        ],
        "notes": "",
        "id": "e938d1c8347b47dc50b1aad0b162463f"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和阎灏重阳见赠二首  其二",
        "preface": "",
        "paragraphs": [
            "登高宜不负良期，须信时光似隙晖。",
            "碧穗引𬬻香满坐，黄金遶席菊成围。",
            "物华旋逐鸣飙减，客思空随去雁飞。",
            "莫讶尊前偏醉倒，醉乡才到便忘归。"
        ],
        "notes": "",
        "id": "df69e11f1cb8f00cdaafe2800ffaa763"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和曹演甫秋日见寄",
        "preface": "",
        "paragraphs": [
            "九日天边倚戍楼，他年江国想陪游。",
            "鲈腴滑与莼丝荐，菊蘂香随酒蚁浮。",
            "别后星霜催老态，秋来颜鬓染乡愁。",
            "怀贤感旧情难尽，待向东西丐一州。"
        ],
        "notes": "",
        "id": "572a801e8d77c1c10980d16bf6096af9"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "王圣美太丞奉使西来喜而有赠",
        "preface": "",
        "paragraphs": [
            "贤愚虽间契稠重，科籍同兼甲子同。",
            "省敛劭农明主意，霁威问俗古人风。",
            "阳和煦物先春到，膏泽随车大旱中。",
            "感旧知恩谁最笃，塞垣憔悴一衰翁。"
        ],
        "notes": "",
        "id": "e5657c6290a065128973fb3394c07772"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和圣美观骑士翥坡",
        "preface": "",
        "paragraphs": [
            "翩翩飞鞚发云间，壮士旁观亦汗颜。",
            "势若投丸当峻坂，影如掣电下空山。",
            "汉兵神速从天落，楚骑飙驰取将还。",
            "圣主恩深怀犷俗，谩教角逐向安闲。"
        ],
        "notes": "",
        "id": "d4b0c95872905622180f589c7dd8f32d"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和圣美壁间题",
        "preface": "",
        "paragraphs": [
            "胡慑天威自走藏，腐儒焉用合还乡。",
            "驽骀恋主心终在，鼯鼠营身技不长。",
            "晚岁胸襟成濩落，故山林壑谩青苍。",
            "进趋无术归无计，聊得君诗浣肺肠。"
        ],
        "notes": "",
        "id": "ad779a1be7ccb5641f32c03a1a4e2dab"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和圣美三岔铺留题",
        "preface": "",
        "paragraphs": [
            "今日天涯同一笑，当年泽畔共长吟。",
            "还朝未复中台职，报主长存国士心。"
        ],
        "notes": "",
        "id": "723331156587c40ca52e049e2a740470"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "蕃舞",
        "preface": "",
        "paragraphs": [
            "低昂坐作疾如风，羌管夷歌唱和同。",
            "应为降胡能蹈抃，不妨全活向军中。"
        ],
        "notes": "",
        "id": "0a073dc64179451b0178e47248c3321d"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "观疆人翥坡",
        "preface": "",
        "paragraphs": [
            "蚁分突骑向高岑，驰下危涂万丈深。",
            "犷俗轻生唯鬭险，垂堂宁复戒千金。"
        ],
        "notes": "",
        "id": "b0ee1ec9994a991c2834e2177f291614"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和圣美华池感事",
        "preface": "",
        "paragraphs": [
            "圣主忧勤百职修，忠臣那复作身谋。",
            "遐方民力资周度，晚岁人情乐小休。",
            "郭震能僵乌质胫，陈汤解斩郅支头。",
            "知贤独恨官疏远，珠璧何时免暗投。"
        ],
        "notes": "",
        "id": "21ebecd68d879e4f331f97e9847847c2"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "寄陈述古宾客万琏郎中二首  其一",
        "preface": "",
        "paragraphs": [
            "智浅才疏合窜流，生逢尧舜忍空休。",
            "犹慙世旧垂青眼，未报君恩已白头。",
            "贵老何由操几杖，爱贤曾是继箕裘。",
            "新春遥祝增眉寿，阻向宾筵跪一瓯。"
        ],
        "notes": "",
        "id": "1ec86cd6ba0ee9b8f309102d04015672"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "寄陈述古宾客万琏郎中二首  其二",
        "preface": "",
        "paragraphs": [
            "欣欣万物占芳春，对景那知放逐身。",
            "粗守素风谙左宦，拟投白社愧高人。",
            "汉疏蚤命东门驾，商老方为少海宾。",
            "空辱忘年微报称，浪酬佳唱恃心亲。"
        ],
        "notes": "",
        "id": "d99ade9427fc26e587d51c52b5103775"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和王定国见寄",
        "preface": "",
        "paragraphs": [
            "危踪俄复罣刑书，得丧情怀久已无。",
            "忧道不知身窜逐，登山未敌世崎岖。",
            "恋轩无计惭疲马，向日低飞作晚乌。",
            "薄禄未抛生事拙，涸鳞徒忆纵江湖。"
        ],
        "notes": "",
        "id": "95505c82538f4e0931cbd70872b34434"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和张伯常见寄",
        "preface": "",
        "paragraphs": [
            "芳信初传喜满胸，开缄气燄若长虹。",
            "文墙目视曹刘短，诗将坛登李杜雄。",
            "一别寒暄迷甲子，十年尘土谩西东。",
            "知君善诱存先契，不欲疏顽坠素风。"
        ],
        "notes": "",
        "id": "26da46960d5f01f9e49da679a1b0fe29"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "春日寄许州韩持国",
        "preface": "",
        "paragraphs": [
            "湖上春游阻重陪，朱轓红旆想徘徊。",
            "鶑花对席应相觅，不见频携醉客来。"
        ],
        "notes": "",
        "id": "14e12d8f313768681598b6a520b14c4f"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和李康侯屯田见寄韵二首  其一",
        "preface": "",
        "paragraphs": [
            "心为积仁唯岂弟，官因任直少升迁。",
            "处常自享荣期乐，早退皆输白傅贤。",
            "官路风波今免矣，善人福寿固宜然。",
            "谪居未遂归田计，犹欲希风向暮年。"
        ],
        "notes": "",
        "id": "82296e03fffc36a1b08991bc1ca53a0b"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和李康侯屯田见寄韵二首  其二",
        "preface": "",
        "paragraphs": [
            "仕途三黜信多难，名迹常忧不自完。",
            "幸頼圣恩宽罪戾，敢辞闲地尽盘桓。",
            "孟生坠甑何能顾，贡禹尘冠岂复弹。",
            "俸入虽贫家世事，釜鱼前世已称丹。"
        ],
        "notes": "",
        "id": "4e2e4c7e52418fb89db19e7a82213b8a"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "雪中池上",
        "preface": "",
        "paragraphs": [
            "碧玉为池白玉堤，千林万木尽花开。",
            "携宾欲觅开尊处，祇得清香辨野梅。"
        ],
        "notes": "",
        "id": "3b6c21e31bd25969f21645606250d65b"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和管滂著作见寄韵",
        "preface": "",
        "paragraphs": [
            "生平迂拙畏非彝，苦爱曾颜道甚夷。",
            "麋鹿岂堪婴组绂，渔樵只合在山陂。",
            "遭时不叹冯唐老，忍耻空惭鲍叔知。",
            "盈纸更烦佳句赠，雅情深厚俗难窥。"
        ],
        "notes": "",
        "id": "0430b6c54baec0daa4d9e1474b10f4b3"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "又和席上见赠",
        "preface": "",
        "paragraphs": [
            "官舍荒凉近古城，园林七月起秋声。",
            "偶来嘉客从芸省，似对清冰满玉罂。",
            "谈笑从容诚吏隠，逢迎疏野愧朝英。",
            "田庐未得长归去，山鸟知人半夜鸣。"
        ],
        "notes": "",
        "id": "75e8e0afa206209d86f75f72c1e81266"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和任夔节推见寄",
        "preface": "",
        "paragraphs": [
            "暗拙行身足险艰，青云有路敢思攀。",
            "学承诗礼难窥奥，仕偶唐虞乐抱关。",
            "掌谏何能裨衮职，护边无术勒燕山。",
            "风波忽起人情外，瓜李终由自处间。",
            "白发报君嗟已晚，清朝谪宦愧多闲。",
            "夫君年壮才方劭，岂合迂迟与我班。"
        ],
        "notes": "",
        "id": "26def08414f3840b1aa33796479d62e1"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和王乐道西湖席上",
        "preface": "",
        "paragraphs": [
            "春湖景物画图中，朱阁偏宜翠柳笼。",
            "上客纵谈髯奋白，佳人醉舞脸舒红。",
            "铺张锦绣花边日，堆叠琉璃水面风。",
            "民俗欢游鱼鸟乐，主人才合代天工。"
        ],
        "notes": "",
        "id": "39d37665cabc2d9866ac0b124d89226f"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和王定国见寄",
        "preface": "",
        "paragraphs": [
            "谪居终日省愆尤，贝锦虽成职我由。",
            "萍梗屡嗟罹放逐，风波更险信沈浮。",
            "生还故里诚多幸，坐废明时敢不忧。",
            "自是无才速官谤，非关有命压人头。"
        ],
        "notes": "",
        "id": "576170cf81bf4f216e85a308b00a8d0b"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "病起和李康侯屯田见寄",
        "preface": "",
        "paragraphs": [
            "养生不达嵇康论，知止聊遵老氏书。",
            "左宦行将三岁许，羸疴复卧四旬余。",
            "手扶瘦竹形相称，鬓拟新霜色一如。",
            "独枉故人诗意重，涅磨无改是璠玙。"
        ],
        "notes": "",
        "id": "fe1972b7fb1d2f3850f5209b595b4fb3"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和郭昌朝寺丞见寄二首  其一",
        "preface": "",
        "paragraphs": [
            "岷峨秀气入京华，鹏翼抟风势莫涯。",
            "昆玉照人呈美璞，楚兰芬畹擢新芽。",
            "朝廷迁陟先诸彦，闾里光荣在一家。",
            "不鄙义阳疲病守，肯来同醉岸乌纱。"
        ],
        "notes": "",
        "id": "e657f3d8c2b43e63e9cfd2ac30fe52f3"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和郭昌朝寺丞见寄二首  其二",
        "preface": "",
        "paragraphs": [
            "言路再居无少补，护边三岁乏微勋。",
            "非才自合投闲地，竭节终期报圣君。",
            "老去年光流似水，病来世味薄如云。",
            "读书记一将忘十，少壮谁教不自勤。"
        ],
        "notes": "",
        "id": "4848ff1fb726ed971cf7528411d0ca8e"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和王微之同持国泛舟登楼",
        "preface": "",
        "paragraphs": [
            "故人还喜笑言同，把酒相看似梦中。",
            "老去卜邻逢晏子，从来解榻頼陈公。",
            "画船稳泛平溪渌，层观高横落日红。",
            "莫讶狂歌先尽醉，预愁羁旅向山东。"
        ],
        "notes": "",
        "id": "ab35ddc43e9da123be3c435aeb38de37"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和郑通议青州范公泉",
        "preface": "",
        "paragraphs": [
            "胜概因人得久存，此泉疏凿自先君。",
            "发源不负当时意，清影犹涵昔日云。",
            "养正迥当深涧下，朝宗应与众流分。",
            "今逢贤帅光陈迹，名逐新诗海内闻。"
        ],
        "notes": "",
        "id": "e7a40c14e3a69bcfc8dbb5e4a0234b1c"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "张掞侍郎读书堂",
        "preface": "",
        "paragraphs": [
            "三纪仁皇侍从臣，当时文学动簪绅。",
            "高明已入儒林传，旧室长存历水滨。",
            "岘首空留王粲宅，香山犹识白公真。",
            "他年遗迹应无废，不坠诗书世有人。"
        ],
        "notes": "",
        "id": "eb09b0d9bbb31e240d2835b54aee906e"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和刘孝叔吏部见寄",
        "preface": "",
        "paragraphs": [
            "一自淮阳阻见贤，俄惊壮齿变衰年。",
            "宦游嗟我身名玷，早退输君福寿延。",
            "别后童颜应不改，何时醉袂复相连。",
            "白头犹忝山城守，常愧君恩未尽宣。"
        ],
        "notes": "",
        "id": "0b686c67b18b6393db7dfd7756642d9b"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和北都王宣徽赠觉海大师",
        "preface": "",
        "paragraphs": [
            "心镜如如绝断常，人天魔怨讵能伤。",
            "本来面目超诸相，自在威仪遍十方。",
            "石火电光随事过，龟毛兔角竟谁长。",
            "真风到处堪行化，何必江西选佛场。"
        ],
        "notes": "",
        "id": "56403dd06b4d22a125a02703b1059799"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和黄康侯推官二首  其一",
        "preface": "",
        "paragraphs": [
            "得请西台鬓已班，便乘骢马出齐山。",
            "举头桑梓休怀土，信脚伊嵩胜抱关。",
            "憔悴精神宜早退，太平官职自多闲。",
            "三公天下称人杰，名迹何堪比数间。"
        ],
        "notes": "",
        "id": "4375e033b40626d556c6ced34d0125fb"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和黄康侯推官二首  其二",
        "preface": "",
        "paragraphs": [
            "少多狂拙老惭非，富贵功名得已迟。",
            "六秩筋骸难任事，十年台阁谩逢时。",
            "圣朝贫贱虽堪耻，吏隠优闲合作知。",
            "回首螭头严近日，恍如曾梦到龙墀。"
        ],
        "notes": "",
        "id": "5a94125c1b7fa105baaa6c2b20337907"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "以府会阻赴王安之招集次安之韵二首  其一",
        "preface": "",
        "paragraphs": [
            "西都风物最繁华，真率相延有几家。",
            "游赏直判连日醉，残春可忍负鶑花。"
        ],
        "notes": "",
        "id": "889f553e971963f903aba14200ca99d2"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "以府会阻赴王安之招集次安之韵二首  其二",
        "preface": "",
        "paragraphs": [
            "洛阳春色古称奇，况复名花世所希。",
            "偶阻嬉游同一醉，任从旭日丽朝晖。"
        ],
        "notes": "",
        "id": "5cc8045e7286b27dd1fac47bd957cd51"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和文太师真率会",
        "preface": "",
        "paragraphs": [
            "贤者规模众所遵，屏除外饰贵全真。",
            "盍簪既屡宜从简，为具虽疏不愧贫。",
            "免事献酬修末节，都将诚实奉嘉宾。",
            "岂唯同志欣相照，清约犹能化后人。"
        ],
        "notes": "",
        "id": "94acef632ba366ae7231b8e59509172e"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "上文潞公同甲会",
        "preface": "",
        "paragraphs": [
            "四公眉寿复均年，此会前修未省传。",
            "筋力轻安同少壮，风标萧洒似神僊。",
            "分司东洛荣难并，聚德西豪事莫肩。",
            "今夕天官应有奏，老人星彩近台躔。"
        ],
        "notes": "",
        "id": "a7a9e877ca8a8f9bf2f582c9ab2b25a1"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "送司马伯康君实归夏县",
        "preface": "",
        "paragraphs": [
            "金昆玉季老相亲，孝弟传家四海闻。",
            "白首还乡疑广受，清朝得志异机云。",
            "埙箎迭奏声相应，鸿雁连飞翼不分。",
            "一夜西风响黄叶，萧骚助我叹离群。"
        ],
        "notes": "",
        "id": "29e382f7b68a1f49a019a5680fa8f65b"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "潞国公生日",
        "preface": "",
        "paragraphs": [
            "一阳将复昴当躔，毓粹储精降巨贤。",
            "启迪先朝承大统，赞襄仁祖格皇天。",
            "备膺百顺人谁拟，达有三尊我独全。",
            "嵩岳穹崇河水远，高名遐寿与之肩。"
        ],
        "notes": "",
        "id": "772d01347186ee3fe6e17291a5649476"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "安之家庭甘结实三首  其一",
        "preface": "",
        "paragraphs": [
            "温甘移种自君家，香雪年年只吐花。",
            "结实定非江北枳，新诗先费主人夸。"
        ],
        "notes": "",
        "id": "92cca187f86d75108f843b283a76a5a3"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "安之家庭甘结实三首  其二",
        "preface": "",
        "paragraphs": [
            "遮藏霜雪免摧残，绿实初垂未满栏。",
            "想见主人珍惜意，一回出户一回看。"
        ],
        "notes": "",
        "id": "d6644128c1d545d3a6b3afde9768518d"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "安之家庭甘结实三首  其三",
        "preface": "",
        "paragraphs": [
            "花果从来盛洛都，黄甘结实古来无。",
            "分金未足均闾里，就赏应须倒百壶。"
        ],
        "notes": "",
        "id": "63fc5209b309620b78696097dfeb5092"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "子骏作真率会招安之不至二首  其一",
        "preface": "",
        "paragraphs": [
            "乡闾贵老宁牵彊，德齿俱尊合便安。",
            "况是耆英会中客，须同八十主人看。"
        ],
        "notes": "",
        "id": "aab2bb537f5af674aae9ce9151f06bf7"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "子骏作真率会招安之不至二首  其二",
        "preface": "",
        "paragraphs": [
            "齐眉举案人谁似，异膳常珍必自调。",
            "真率攀邀宜莫应，蚍蜉大木固难摇。"
        ],
        "notes": "",
        "id": "aaed8a6cec73a6b55cf588fa044b5cd8"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "八月十六日张伯常见访赏月四首  其一",
        "preface": "",
        "paragraphs": [
            "空庭待月喜佳宾，杯杓频传酒易醺。",
            "长笛悠扬侵万籁，圆蟾潋滟出重云。",
            "辞荣风节轻三事，破的功能伏一军。",
            "高兴未阑天宇静，笑谈不觉夜将分。"
        ],
        "notes": "",
        "id": "912f6f9a986662836417877d9964721f"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "八月十六日张伯常见访赏月四首  其二",
        "preface": "",
        "paragraphs": [
            "老来尤喜见朋游，况是才名第一流。",
            "今日偶逢甘共醉，他年相忆苦三秋。",
            "高吟洒落过千首，遗爱深浓在几州。",
            "我亦官闲少拘检，留连宁复问更筹。"
        ],
        "notes": "",
        "id": "3e820c881fb113161538a9950b628bc9"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "八月十六日张伯常见访赏月四首  其三",
        "preface": "",
        "paragraphs": [
            "白首相知有几人，良宵难惜醉醺醺。",
            "此心直欲清如月，外物何妨薄似云。",
            "饮若长鲸吞巨浪，诗如老将纳降军。",
            "过从幸得闲中乐，好恶荣枯莫彊分。"
        ],
        "notes": "",
        "id": "60c1af37080913feeadfe3790d79182c"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "八月十六日张伯常见访赏月四首  其四",
        "preface": "",
        "paragraphs": [
            "今夕无烦秉烛游，露华垂叶若珠流。",
            "翰林偏爱尊中月，词客休悲洛下秋。",
            "金谷池台多胜概，伊川山水近神州。",
            "从兹只合追清景，世故何烦妄计筹。"
        ],
        "notes": "",
        "id": "c8ef639b0bb364163c76c2474e922f28"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和子骏洛中书事",
        "preface": "",
        "paragraphs": [
            "周公作邑遗成康，玉帛从兹走万方。",
            "四向山河围殿阁，千家花竹间田桑。",
            "游人选胜停车马，词客寻春杂咏觞。",
            "幸得闲官陪几杖，欲酬佳句愧荒唐。"
        ],
        "notes": "",
        "id": "a918e2ba418669bb1ebba925ec6c42ae"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和君实姚黄玉玲珑二品牡丹二首  其一",
        "preface": "",
        "paragraphs": [
            "洛城花美四方归，独有姚黄得见稀。",
            "曾入黼闱参近侍，分明新染赭黄衣。"
        ],
        "notes": "",
        "id": "bb11fb05efb6ec0302fa7579fb70fc3e"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和君实姚黄玉玲珑二品牡丹二首  其二",
        "preface": "",
        "paragraphs": [
            "花得新朋自我公，洁如明玉状玲珑。",
            "芳心有待人难见，小圃深藏洛水东。"
        ],
        "notes": "",
        "id": "44beeed6d0c4fe6fad9ab201365d52b1"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "元日分壶酒赠杨舜俞大卿",
        "preface": "",
        "paragraphs": [
            "一别年光已浃辰，相逢重忆蜀江春。",
            "欲知盈榼分甘意，旨酒思柔属故人。"
        ],
        "notes": "",
        "id": "cb0f786ee5205913ab68ff310610e038"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "寄和浮光曹九章大夫",
        "preface": "",
        "paragraphs": [
            "贤守班条俗易从，戴其仁厚服其功。",
            "虚心足以求民瘼，实效应须柬帝衷。",
            "缱绻交情由道合，连绵榜契复官同。",
            "当时赐第今无几，共喜优游作老翁。"
        ],
        "notes": "",
        "id": "1dcf6a514d01b9679a0bd0c53aff4d75"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "妙觉晚吟呈席上诸公",
        "preface": "",
        "paragraphs": [
            "半生奔走困尘埃，晚得优游掌旧台。",
            "庭柏岁寒青独在，林乌朝夕倦重来。",
            "闲沾薄禄诚多愧，老向清朝信不才。",
            "唯喜洛城俦侣盛，从容相遇即衔杯。"
        ],
        "notes": "",
        "id": "64830b9952df44b3c7af149bd1824048"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "送伯常归郢中",
        "preface": "",
        "paragraphs": [
            "穰邓相看少壮时，中间薄宦阻亲依。",
            "幸君西洛休官早，值我东齐谢病归。",
            "春色满城游骑纵，月光照席酒觥飞。",
            "遥知汉上幽栖乐，饱暖全家卧翠微。"
        ],
        "notes": "",
        "id": "9b4f8da6be037f67410bec8a26ecd565"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和韩子华相公同游王君贶园二首  其一",
        "preface": "",
        "paragraphs": [
            "隅陪旌旆纵春游，好景偏销倦客愁。",
            "红杏都开如趁赏，夭桃欲坼尚含羞。"
        ],
        "notes": "",
        "id": "715074abca949c79d6c1d68962b4eef3"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和韩子华相公同游王君贶园二首  其二",
        "preface": "",
        "paragraphs": [
            "善政多闲若解牛，寻春选胜遍深幽。",
            "红芳翠竹围松岛，彊醉清尊盖自由。"
        ],
        "notes": "",
        "id": "e8c3f51264a21dbda4e4c80364a66722"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和君实雨中即事二首  其一",
        "preface": "",
        "paragraphs": [
            "放尽群花春欲归，惜春游乐幸相依。",
            "不堪风雨成暌阻，卧听萧骚洒竹扉。"
        ],
        "notes": "",
        "id": "d22291bdac1280ba102cf43badc8aca0"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和君实雨中即事二首  其二",
        "preface": "",
        "paragraphs": [
            "熟寝翻知计虑长，闲斋一枕事都忘。",
            "自然便是无何境，梦到华胥亦异乡。"
        ],
        "notes": "",
        "id": "55323d19a305323b84b01d8b113d63c2"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "君实邀游南园雨止",
        "preface": "",
        "paragraphs": [
            "名园选胜许参陪，游骑俄冲急雨回。",
            "花里不闻鶑弄舌，瓮头空爱蚁浮醅。",
            "寒云重结三冬雪，暖律虚飞二纪灰。",
            "深恐群芳便雕落，主人还引上春台。"
        ],
        "notes": "",
        "id": "068cc58a237ba85374b1f993e27c924e"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "子华相公应天院行香归洛川",
        "preface": "",
        "paragraphs": [
            "春色鲜明满洛川，青芜白鸟望中闲。",
            "千门金碧明初日，四面烟岚簇远山。",
            "桥偃长虹当上苑，水淙鸣玉过通阛。",
            "乘骢幸托车尘后，时頼清尊破客颜。"
        ],
        "notes": "",
        "id": "9d7d39f38daf8a7eb7a05fc2d236b3da"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和君实南园独酌三首  其一",
        "preface": "",
        "paragraphs": [
            "晚年光景更关心，尤向芳时惜寸阴。",
            "每到园林花好处，常思贳醉解貂金。"
        ],
        "notes": "",
        "id": "941577ddf638a427bc526cd18ea2ec59"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和君实南园独酌三首  其二",
        "preface": "",
        "paragraphs": [
            "寒食三春气候深，落英榆荚满墙阴。",
            "未甘密叶成翠幄，不爱黄花如散金。"
        ],
        "notes": "",
        "id": "05705ef35caef9fb58de4d9dd1c63ddd"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和君实南园独酌三首  其三",
        "preface": "",
        "paragraphs": [
            "累日怀贤痗寸心，谁知独酌醉花阴。",
            "公诗字字如珠玉，并得三篇胜万金。"
        ],
        "notes": "",
        "id": "978cc3fc6bc394bd782deb491e76d990"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "酬韩持国",
        "preface": "",
        "paragraphs": [
            "独想当年春宴游，湖边日日醉金瓯。",
            "三年阻作登龙客，不谓相思已白头。"
        ],
        "notes": "",
        "id": "4dd19f491afd5bb644db755f6e5176e0"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "牡丹二首  其一",
        "preface": "",
        "paragraphs": [
            "牡丹奇擅洛都春，百卉千花浪纠纷。",
            "国色鲜明舒嫩脸，僊冠重叠剪红云。",
            "竞驰经品供天赏，旋立佳名竦众闻。",
            "园吏遮藏恐凋落，直欹青盖过残曛。"
        ],
        "notes": "",
        "id": "ecfe4796db5bbdf489ce9e4a0d0112dc"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "牡丹二首  其二",
        "preface": "",
        "paragraphs": [
            "夺尽春光胜尽花，都人巧植鬭鲜华。",
            "搜奇不惮过民舍，醉赏唯愁污相车。",
            "密蘂攒心承晓露，繁红添色映朝霞。",
            "何妨纵步家家到，园圃相望幸不赊。"
        ],
        "notes": "",
        "id": "39dad2b08a9c959cba2798334e9ff818"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "上巳泛舟酬子华相公",
        "preface": "",
        "paragraphs": [
            "佳节仍逢善政初，熙然民物在华胥。",
            "龙楼影里回仙棹，隼旆光中从相车。",
            "明媚山川铺晚照，啁啾丝管响清虚。",
            "太平应似羲皇世，早晚重看洛出书。"
        ],
        "notes": "",
        "id": "a55e326e30ad5b03a6d9cbcb852cf34d"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和文潞公归洛赏花",
        "preface": "",
        "paragraphs": [
            "公从帝所享钧天，归及三春景物妍。",
            "洛鲤烹鲜随玉馔，姚黄开晚待琼筵。",
            "身同五福居周分，心似南风助舜弦。",
            "花木只堪供暂赏，直须嵩少伴长年。"
        ],
        "notes": "",
        "id": "c8069b55aad3a8c7f0f364c24ca344e9"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "文潞公谢事归洛二首  其一",
        "preface": "",
        "paragraphs": [
            "云汉成章湛露晞，都门宴饯羽觞飞。",
            "谢安不复东山起，争似阿衡得谢归。"
        ],
        "notes": "",
        "id": "dd47c9a43d8302fc0f1eaf34eb5fb61d"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "文潞公谢事归洛二首  其二",
        "preface": "",
        "paragraphs": [
            "相国东郊迓帝师，红幢交映碧参差。",
            "都人共喜安舆到，正是余花可惜时。"
        ],
        "notes": "",
        "id": "45ff14336fbf1d97762029401ddd0cb9"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和子华陪文潞公宴东田",
        "preface": "",
        "paragraphs": [
            "湍流湱湱走平田，清旷园林未暑天。",
            "遶圃曲堤都种竹，泛舟双沼不栽莲。",
            "沙边白鹭翘来静，丛上幽花晚更妍。",
            "乘月陪欢忘夜久，莎间潜有露珠圆。"
        ],
        "notes": "",
        "id": "f5f0a19c5aebb68d1ecd8ec7974e61c6"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "效宫词体上文太师十绝  其一",
        "preface": "",
        "paragraphs": [
            "三纪中书更有谁，致君尧舜似臯夔。",
            "频年力请方归第，天子临轩册太师。"
        ],
        "notes": "",
        "id": "ef1e0111652c2c70606ccada709e35f1"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "效宫词体上文太师十绝  其二",
        "preface": "",
        "paragraphs": [
            "太师还政异寻常，前殿铺张册礼忙。",
            "入对谁知年八十，身轻拜舞谢吾皇。"
        ],
        "notes": "",
        "id": "cadb03a708b6cb7b7dceff15c16126a2"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "效宫词体上文太师十绝  其三",
        "preface": "",
        "paragraphs": [
            "吾皇重喜见仪形，对御排场结彩棚。",
            "才见罢时先赐宴，御前亲劝一金觥。"
        ],
        "notes": "",
        "id": "1feb1cf5dd8f41b1ae531099ce94277d"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "效宫词体上文太师十绝  其四",
        "preface": "",
        "paragraphs": [
            "上前一饮釂金觥，侍宴群公喜且惊。",
            "吕尚鬻熊今复见，神仙不必在蓬瀛。"
        ],
        "notes": "",
        "id": "b5fc278d8310f54625038138bed233c1"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "效宫词体上文太师十绝  其五",
        "preface": "",
        "paragraphs": [
            "蓬瀛闻说有仙居，甲第园林想亦如。",
            "遶圃琅玕抽翠竹，平流瑟瑟走清渠。"
        ],
        "notes": "",
        "id": "e273a96d6d7830c7754103830970fcad"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "效宫词体上文太师十绝  其六",
        "preface": "",
        "paragraphs": [
            "清渠泻水灌东田，十顷方塘不种莲。",
            "白鸟往来明镜里，画船安稳坐青天。"
        ],
        "notes": "",
        "id": "219f4a36533874548a60e0a9accefd74"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "效宫词体上文太师十绝  其七",
        "preface": "",
        "paragraphs": [
            "天上虽传周伯星，应期为瑞有常经。",
            "未如全享康宁福，访水寻山到处行。"
        ],
        "notes": "",
        "id": "cbb6e51e5e8d4be0a64974833f9e002a"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "效宫词体上文太师十绝  其八",
        "preface": "",
        "paragraphs": [
            "行乐心清日日添，诗豪酒健独能兼。",
            "从容对客忘威重，自是天真不是谦。"
        ],
        "notes": "",
        "id": "adf70332fd106616b1918754da6d77ad"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "效宫词体上文太师十绝  其九",
        "preface": "",
        "paragraphs": [
            "谦虚久已得民心，三尹西都惠爱深。",
            "一自安车朝阙去，万人侧耳听归音。"
        ],
        "notes": "",
        "id": "911abcc60a7e3b05d2932f9defce319a"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "效宫词体上文太师十绝  其一〇",
        "preface": "",
        "paragraphs": [
            "归日天恩赐画船，倾城士女尽迎观。",
            "园家连夜惊筠笼，为趁明朝献牡丹。"
        ],
        "notes": "",
        "id": "ce40f899a4d545bdacda8b83bcf1e6b0"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和子华游韩王园怀故园池莲红薇二首  其一",
        "preface": "",
        "paragraphs": [
            "丞相园池冠壁田，娉婷次第坼红莲。",
            "主人居守麟符重，谁见新妆照水妍。"
        ],
        "notes": "",
        "id": "9349e5cd231b5c3c63644e3c0d4b7bff"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和子华游韩王园怀故园池莲红薇二首  其二",
        "preface": "",
        "paragraphs": [
            "鲜葩嫩蘂吐香浓，千朵妖饶颤晚风。",
            "却想许园僊品盛，姝衣轻透玉肌红。"
        ],
        "notes": "",
        "id": "369ea54c253dc20c16894243b31a89fb"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "再赴蒲津陪解梁张守安邑王宰游静林",
        "preface": "",
        "paragraphs": [
            "千骑翩翩逐郡侯，条山重继昔年游。",
            "翠深叠嶂烟岚晚，绿满长郊稼穑秋。",
            "胜概不知行客老，征骖聊为主人留。",
            "预思别后登临处，应见黄河入海流。"
        ],
        "notes": "",
        "id": "2c01df9c23befdddd96982f2edbc488f"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "赠张大夫",
        "preface": "",
        "paragraphs": [
            "白首衰颜愧复来，当时怀抱向谁开。",
            "登临仿佛惊前梦，游赏从容忆旧台。",
            "旨酒欲斟怀老伴，高吟难敌想天才。",
            "会须早逐君归去，茅屋荒田半草莱。"
        ],
        "notes": "",
        "id": "4cdc1a41f44d5ea0dee00165537fe7c1"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "寄上文潞公",
        "preface": "",
        "paragraphs": [
            "孙阁重登愧玳簪，情同倦翼托高林。",
            "嵩邙未敌仁基厚，河洛宁如福海深。",
            "善教每闻当镂骨，重知难报欲沾襟。",
            "至诚怀德逾饥渴，不比寻常势利心。"
        ],
        "notes": "",
        "id": "91237a4a02ae8bb23b594712e8016518"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "寄上西京留守子华相公",
        "preface": "",
        "paragraphs": [
            "疏顽曾是费𬬻锤，从昔叨蒙国士知。",
            "一阻门墙惊岁月，几回魂梦到嵩伊。",
            "神僊客佩黄金印，燕赵人斟白玉巵。",
            "薄宦浪抛东阁去，君恩未报叹衰迟。"
        ],
        "notes": "",
        "id": "9ec8262132c5661cb8b9516e92e84234"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "寄鲜于子骏西台",
        "preface": "",
        "paragraphs": [
            "僚友难逢不世贤，洛台经岁共清闲。",
            "蒹葭岂合依良玉，培𪣻何能望泰山。",
            "直道难堪从俗尚，清新原足重人间。",
            "期君致主登廊庙，茅屋荒田我自还。"
        ],
        "notes": "",
        "id": "fa7b5116eb8fa8e8467b578636efd41d"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和薛中散踏青词",
        "preface": "",
        "paragraphs": [
            "遶郭依依柳渐青，绮罗深处画船横。",
            "坐中唯欠贤乡老，把酒向风无限情。"
        ],
        "notes": "",
        "id": "588db38b443e1a2d8eb9331edc967baa"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "寄和子华相公王园赏梅",
        "preface": "",
        "paragraphs": [
            "玉艳霜葩万朵攒，曾陪宴席醉中看。",
            "西州纵有寻花处，亦待顽童格舞干。"
        ],
        "notes": "",
        "id": "8b5dffa127639a34dbeca9a27cb89669"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "题河中府名阃堂",
        "preface": "",
        "paragraphs": [
            "谁擘中条太华开，万家填郭耸楼台。",
            "岳呈仙掌日边见，河泻龙门天上来。",
            "烟霭远分秦甸阔，山川都抱舜城回。",
            "坚碑应是当年石，重见吾皇咏起哉。"
        ],
        "notes": "",
        "id": "b9d55e2eb35f827816c2c7984b55bbab"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "寄题张运使先垅永慕亭",
        "preface": "",
        "paragraphs": [
            "武夷山色倚天青，中有贤儒谢世荣。",
            "自以高名传积庆，不教黄壤掩清名。",
            "构亭傍垅同虚寝，陟岵无时见孝诚。",
            "宁独显亲由富贵，还能厚德庇群生。"
        ],
        "notes": "",
        "id": "10a7e609c9650dc4ece7165342b92788"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "入河中府",
        "preface": "",
        "paragraphs": [
            "道傍禾忝穗交垂，旌旆纷纷曳彩霓。",
            "山夹两河嗟地险，云埋万堞觉城低。",
            "十年不到身如梦，五马重来路欲迷。",
            "却据归鞍下长坂，辕门迎谒引行齐。"
        ],
        "notes": "",
        "id": "ebb356656c493074bfeb42a3cbbaa29c"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "谢张解州作名阃堂记",
        "preface": "",
        "paragraphs": [
            "气如巨浪泻长江，清似寒冰满玉缸。",
            "几与贾生摩壁垒，未令张子见麾幢。",
            "色丝幼妇宜传久，肉袒牵羊合亟降。",
            "欲近云章刊翠石，却忧染翰孰能双。"
        ],
        "notes": "",
        "id": "5866885a875430f9f5bbdf61790f1835"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "秋日席上",
        "preface": "",
        "paragraphs": [
            "边霜肃肃满川梁，无限秋怀付一觞。",
            "白酒聊同佳客醉，黄花不减故园香。",
            "民兵已许归南亩，圣泽行闻赦叛羌。",
            "得脱征衣归里社，大能酩酊乐时康。"
        ],
        "notes": "",
        "id": "e411b014f1b8158c6b7fe1d423404413"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "游寡阜庙二首  其一",
        "preface": "",
        "paragraphs": [
            "古祠东北据孤峰，台殿岧峣出半空。",
            "廛市纵横棋局布，云烟重叠画图中。",
            "登高览胜惭吾祖，放意寻山忆谢公。",
            "却爱夕阳照归骑，翩翩旗旆满川红。"
        ],
        "notes": "",
        "id": "5008b529487a753b67b742cb1a58752f"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "游寡阜庙二首  其二",
        "preface": "",
        "paragraphs": [
            "逾旬积雨喜新晴，民物熙然百谷成。",
            "风叶萧骚林野薄，霜天寥廓日华清。",
            "千山甫隔乌延塞，两水傍临不窟城。",
            "但得年丰人足食，犬羊余种岂须平。"
        ],
        "notes": "",
        "id": "b0d711a8a5ea0da2f1f4bdd10cc955cb"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和韩持国见赠兼简王微之",
        "preface": "",
        "paragraphs": [
            "身由疲病难从政，性本颛愚不学禅。",
            "到老岂能成一事，饥餐渴饮谩随缘。"
        ],
        "notes": "",
        "id": "b998d51151131f8ba19f47906c6a321c"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和持国",
        "preface": "",
        "paragraphs": [
            "时奉清欢消鄙吝，真同寒水涤尘沙。",
            "尊倾玉粒醅浮蚁，丛合金英菊有花。",
            "湖面烟霞如泽国，波心亭馆似仙家。",
            "四时风月皆堪赏，不独霜前爱物华。"
        ],
        "notes": "",
        "id": "dfb1463aada06d9026d4f810956ba806"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "偶成",
        "preface": "",
        "paragraphs": [
            "横笛佳人用意深，数声高起潩湖阴。",
            "梅花落尽还堪惜，留取残英伴醉吟。"
        ],
        "notes": "",
        "id": "ecd1e737e2096c2f656c64e6a24e7020"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "西湖四时四首  其一",
        "preface": "",
        "paragraphs": [
            "白鹭文鸳鉴里飞，红桥朱阁影参差。",
            "疏林密雪皆堪赏，不特寻芳避暑时。"
        ],
        "notes": "",
        "id": "807e3155eb07db6bf551f3b5250193b0"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "西湖四时四首  其二",
        "preface": "",
        "paragraphs": [
            "万顷琉璃蹙翠鳞，日迟风暖物华新。",
            "千花百草游人路，应谓壶中别有春。"
        ],
        "notes": "",
        "id": "ab00ddb6a383600acb2e0aa937023209"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "西湖四时四首  其三",
        "preface": "",
        "paragraphs": [
            "深堂高阁启清风，舟泛荷香柳影中。",
            "日月待公逃暑饮，官无拘检是琳宫。"
        ],
        "notes": "",
        "id": "50f0bc9c75448773565cc815036340f0"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "西湖四时四首  其四",
        "preface": "",
        "paragraphs": [
            "夕阳照水晚登楼，皎月涵波夜泛舟。",
            "珍重前贤开展意，中年长愿守闲州。"
        ],
        "notes": "",
        "id": "e4972bbd9788d5f5c87e1fd3c6b8c3fe"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和微之以足疾不赴西湖赏雪",
        "preface": "",
        "paragraphs": [
            "年来遇景彊追攀，长恐身衰兴易阑。",
            "八十康宁天下少，四并聚会古为难。",
            "客尘随念须频拂，世网萦人且自宽。",
            "布政未能跻乐俗，爱贤犹喜共清欢。",
            "湖光映雪凝深碧，野色当轩展素纨。",
            "心似白公何虑脚，燕堂深暖小安禅。"
        ],
        "notes": "",
        "id": "f63488a4f331b0223c9057f81ff0e7dc"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和持国赠微之",
        "preface": "",
        "paragraphs": [
            "元老邀宾乐事并，每居右席愧群英。",
            "里中耆旧唯公长，醉里篇章映古清。",
            "柔袂缓舒鸾鹤舞，短箫轻引凤凰鸣。",
            "莫嫌尊酒过从数，向老交游更有情。"
        ],
        "notes": "",
        "id": "9512ac9b9165f9e328abd950e3f441f9"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "赠持国持国以瑞鹧鸪歌之",
        "preface": "",
        "paragraphs": [
            "三十年来解榻宾，今朝重喜奉陈蕃。",
            "松筠雅操寒逾劲，胶漆深情老益敦。",
            "槐位已惭同致主，棠阴还许继为藩。",
            "古今此会应难得，醉饮休辞罄绿尊。"
        ],
        "notes": "",
        "id": "5a7c0207567f41f8a7407e4b95246895"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "谢微之见赠",
        "preface": "",
        "paragraphs": [
            "属邑逢公喜望尘，便陪将漕向江滨。",
            "当时早重朋僚契，晚岁重敦道义亲。",
            "华衮已惭无德称，琳宫弥羡最闲身。",
            "相过无惜频欢醉，八十康宁有几人。"
        ],
        "notes": "",
        "id": "361b4a66d3c0000483dffa9fc5bc2c9b"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和持国光禄堂赏梅兼寄彝叟德孺",
        "preface": "",
        "paragraphs": [
            "叨荣报国老无成，辞疾还乡负物情。",
            "身近良朋如倚玉，心怀诸弟若摇旌。",
            "成行每羡随阳雁，得友何惭出谷鶑。",
            "光禄官闲容谒告，扫除门巷待同行。"
        ],
        "notes": "",
        "id": "868876ae1e07725fa1b6a2c71d87fcd8"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "奉寄西京玉汝相公",
        "preface": "",
        "paragraphs": [
            "三纪荣途愧汇征，数逢忧患见交情。",
            "江吴切喜陪经席，关陕还容竝使旌。",
            "大尹彩旟方画隼，上阳乔木欲迁鶑。",
            "铜驼金谷春游盛，谁伴朱轮五马行。"
        ],
        "notes": "",
        "id": "cbdcb768dd4e3490f3068fda6c44ed6e"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和持国听琵琶二首  其一",
        "preface": "",
        "paragraphs": [
            "美人成列抹朱弦，劝得嘉宾醉满筵。",
            "却笑西湖游赏处，村歌社舞谩盈船。"
        ],
        "notes": "",
        "id": "31737375650fe0e81666ba69a301e6a3"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和持国听琵琶二首  其二",
        "preface": "",
        "paragraphs": [
            "须知绝艺好娱宾，能使知音作伯伦。",
            "累月应将笞乐籍，恐公重作独醒人。"
        ],
        "notes": "",
        "id": "23bf01bd4336e8c14566a1cf8676df28"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和持国谢见招游湖二首  其一",
        "preface": "",
        "paragraphs": [
            "乐天向老占青蛾，裴令高年欲听歌。",
            "拟假红妆助欢醉，莫嫌宾主白髯多。"
        ],
        "notes": "",
        "id": "507683cedf3ed8782b5d2ba10217cfdd"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和持国谢见招游湖二首  其二",
        "preface": "",
        "paragraphs": [
            "白傅归来西洛宅，裴公居在永丰坊。",
            "好歌愧乏牛家妓，不见淳于醉后狂。"
        ],
        "notes": "",
        "id": "721a51f2be8828deedaac76305ff9efa"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和李徽之正议",
        "preface": "",
        "paragraphs": [
            "致主唯将盛德临，世推文定总朝簪。",
            "先门自昔蒙知早，开阁当时用意深。",
            "功业所存皆国计，忠贤有后见天心。",
            "冢卿耆德承家庆，福寿康宁映古今。"
        ],
        "notes": "",
        "id": "3d0247f6cae5aef57a614d571287b514"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "过洛谒文潞公游东田",
        "preface": "",
        "paragraphs": [
            "东田不到几经年，孙阁重登荷眷怜。",
            "清世莫尊唯尚父，朱颜难老是真仙。",
            "四朝弼亮繄贤业，八表升平頼化权。",
            "门馆旧生弥幸会，再陪几杖向林泉。"
        ],
        "notes": "",
        "id": "0983944b5fb90c45299eac8b94421afc"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "送滕达道龙图交代归阙",
        "preface": "",
        "paragraphs": [
            "三纪分携念友生，天涯相见眼重明。",
            "诏恩幸忝交承契，尊酒聊伸故旧情。",
            "我守塞垣华发短，君归乡国锦衣荣。",
            "何时共老江湖去，鸡黍相过乐太平。"
        ],
        "notes": "",
        "id": "48b5bc7e9695eeba2b419e426a950556"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "秋晴思西湖寄韩少师",
        "preface": "",
        "paragraphs": [
            "楼阁参差霜叶红，湖光秋色画图中。",
            "移船影动波心月，横笛声随水面风。",
            "当日席间先醉客，如今塞上独衰翁。",
            "思君情绪兼归兴，暗逐汾川日夜东。"
        ],
        "notes": "",
        "id": "177a101988f832ec1c44634621d3f765"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "寄西京留守韩玉汝",
        "preface": "",
        "paragraphs": [
            "四朝出处久亲依，共上青云更复谁。",
            "里室相邻同晏卜，庙堂曾忝奉萧规。",
            "恩荣过分知难报，忧患频经觉早衰。",
            "一意待公还宰席，放归箕颍养癃疲。"
        ],
        "notes": "",
        "id": "d8c4367594910285ab5aa691ff7b71d2"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "九日游西山开化归会柳溪示程宪",
        "preface": "",
        "paragraphs": [
            "登高观稼适同时，宾从喧阗逐隼旗。",
            "殿阁崔巍初日照，林峦萧索晓风吹。",
            "山空笳鼓穿云响，径险车徒出谷迟。",
            "坐阻车公归兴速，却寻黄菊醉西池。"
        ],
        "notes": "",
        "id": "7eb3fc95eb435d2e847e0abd5a7060b0"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "酬王定国",
        "preface": "",
        "paragraphs": [
            "守麾犹得长诸侯，全晋提封二十州。",
            "画角悠扬高戍晚，黄榆摇落故关秋。",
            "防边战士多乡思，竝塞胡儿学汉讴。",
            "早晚罢兵容请老，邀君同醉潩湖头。"
        ],
        "notes": "",
        "id": "193ee135a574eefa2faf289d3b805103"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "酬程定塞提刑",
        "preface": "",
        "paragraphs": [
            "衰疲敢惮守边州，老去光阴似水流。",
            "塞马春深无苜蓿，田家雪足望𪎌麰。",
            "清笳只解添乡思，白酒聊堪解客愁。",
            "独喜平刑贤使者，能将德庆绍箕裘。"
        ],
        "notes": "",
        "id": "26a11f9ac4264252b54761fdc5ce45c4"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "读老杜忆弟诗寄二弟",
        "preface": "",
        "paragraphs": [
            "昔贤遇乱多分散，我汝逢时各宦游。",
            "乃信人生欢聚少，安危俱不免离忧。"
        ],
        "notes": "",
        "id": "b09f892385967721680d26a0c4e75cc2"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "寄二弟",
        "preface": "",
        "paragraphs": [
            "宦名驱役费光阴，寒暑忧劳昼夜侵。",
            "多病形骸衰易感，无涯思虑老难禁。",
            "离群终日嗟予季，聚首何时获我心。",
            "精力已疲恩未报，怀归体国念俱深。"
        ],
        "notes": "",
        "id": "c5eb92e94dfe04942e038c71aad07ee3"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "迎文潞公再谢重事归洛",
        "preface": "",
        "paragraphs": [
            "河阳洛下春游盛，两处风光属一家。",
            "不独都人瞻几杖，笑迎唯有满城花。"
        ],
        "notes": "",
        "id": "cef3a91c34f3b24efb2e392b0ac7eb04"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "送潞公游河阳河清",
        "preface": "",
        "paragraphs": [
            "安车乘兴赏春妍，荣盛欢康世莫肩。",
            "旧舍讼棠重蔽芾，昔游昼锦复蝉联。",
            "子孙拥节迎家府，稚艾争途看寿仙。",
            "堪叹三川疲病守，陪公不及望公还。"
        ],
        "notes": "",
        "id": "1cf44d0ca213f1eca3d0ce9f67e0838e"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "洛花已开报潞公",
        "preface": "",
        "paragraphs": [
            "花开朝夕望车尘，花意慇懃恰似人。",
            "晴日暖风催更急，看看开遍洛阳春。"
        ],
        "notes": "",
        "id": "f00001f47d1fad3ac1a7c0e8634cd130"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "赠蕲簟与潞公二首  其一",
        "preface": "",
        "paragraphs": [
            "双文封卷如筒小，六月铺张满榻寒。",
            "曾是吐茵狂醉客，敢尘斋合助清欢。"
        ],
        "notes": "",
        "id": "82f12c54906bf3280eb688f5b7ad7bd0"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "赠蕲簟与潞公二首  其二",
        "preface": "",
        "paragraphs": [
            "凉簟资公逃暑用，东池应伴渌波寒。",
            "高眠宜享华胥乐，曾致皇家奠枕安。"
        ],
        "notes": "",
        "id": "5e64118fd2285cd2dbd9934b69cccf18"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "病中寄太原韩玉汝",
        "preface": "",
        "paragraphs": [
            "弱柳何由羡老松，衰姿劲节本难同。",
            "河南羸卧漳滨叟，塞北鹰扬渭上翁。",
            "多病未能谋早退，壮猷方看策元功。",
            "幸公再致唐虞化，庶托余生寿域中。"
        ],
        "notes": "",
        "id": "a3907ce71f5e1a17e23ad8e5d9b19612"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "次韵持国谢送酒",
        "preface": "",
        "paragraphs": [
            "重九思公向洛阳，三秋此日念何长。",
            "心随白酒聊相寄，头插黄花想共尝。",
            "盈幅忽惭琼玖报，开尊应伴绮罗香。",
            "明年花好能来否，元老同期醉寿觞。"
        ],
        "notes": "",
        "id": "c4dd92d6959ba204afb794de9639f24e"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "龙门秋日上潞公二首  其一",
        "preface": "",
        "paragraphs": [
            "龙门秋色胜春时，新霁登临景更奇。",
            "二室峰峦侵碧汉，两涯楼殿照清伊。",
            "鸣泉乱泻香山道，翠柏深藏白傅祠。",
            "独恨不能陪杖屦，思公空作寄公诗。"
        ],
        "notes": "",
        "id": "2c96cb9cf8fbcd258ad2ce8c74403314"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "龙门秋日上潞公二首  其二",
        "preface": "",
        "paragraphs": [
            "郊原经雨绝纤尘，短麦蒙茸盖垅新。",
            "霜叶妆林成锦段，溪风吹水作龙鳞。",
            "秋山苍翠浓如画，晴日鲜明暖似春。",
            "遍叩禅关止三宿，犹惭高退自由身。"
        ],
        "notes": "",
        "id": "348bff3bf946596b5b87ea89c6fe67cf"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "三弟得告来见省",
        "preface": "",
        "paragraphs": [
            "一门遭遇世应稀，诏许寻兄荷主慈。",
            "屈指共惊游宦久，差肩却想事亲时。",
            "惭卿才识加昏耗，嗟季情怀畏别离。",
            "报国尔曹心尚壮，无能唯我复先衰。"
        ],
        "notes": "",
        "id": "217d5c9f485d4ca5dad87cd4ab2341f0"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "喜弟妹相聚",
        "preface": "",
        "paragraphs": [
            "宦游离索每相望，弟妹俱来喜莫量。",
            "言笑从容忘世味，盘筵简率任家常。",
            "清朝幸免鸰原急，白首欣逢雁序长。",
            "安得身闲归里社，一尊共醉乐时康。"
        ],
        "notes": "",
        "id": "c0987ad05d6d3f11c827e4fe488acf76"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "题潞公翰墨卷后",
        "preface": "",
        "paragraphs": [
            "四朝勋业载旗常，九十精神正寿康。",
            "燕翼自当传百世，岂徒书法付诸郎。"
        ],
        "notes": "",
        "id": "d59ae8a0999349a832ad27f38e2482f8"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "昔帅环庆为部将所讼冯君学士被制鞠狱而获平反今相遇于洛",
        "preface": "",
        "paragraphs": [
            "忠臣守正不谋身，处己虽危道益尊。",
            "直为冕旒宣圣训，岂唯囹圄被宽恩。",
            "阴功自可资耆寿，余庆犹当见子孙。",
            "徒有爱贤无所达，行将归老愧难论。"
        ],
        "notes": "",
        "id": "1b27a2daa9d7aedeb568f905018d600e"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "酬持国携具见访之作",
        "preface": "",
        "paragraphs": [
            "两家契义世难伦，老去相逢意愈亲。",
            "衰暗岂能宣上化，高闲空惜致尧人。",
            "论交白社逾三纪，接武黄扉近十春。",
            "终日追陪何所乐，从容言笑尽天真。"
        ],
        "notes": "",
        "id": "d1b2d453573fcc44734ecbc5d24d7064"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和刘公舒相访二首  其一",
        "preface": "",
        "paragraphs": [
            "嘉宾嘉景喜相陪，况有良朋冒雪来。",
            "湖涨碧波三十顷，枝妆玉蓓万千枚。",
            "白头道旧情难尽，渌酒相期醉几回。",
            "衰暮若非君顾我，平生怀抱向谁开。"
        ],
        "notes": "",
        "id": "0585391fedaae469e01d01d0d433135f"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "和刘公舒相访二首  其二",
        "preface": "",
        "paragraphs": [
            "上庠英妙已相陪，随计观光亦竝来。",
            "给札偶容亲砚席，抡才同是中条枚。",
            "他年阔别常千里，此地过从只两回。",
            "衰病从来游宴少，为君尊酒喜频开。"
        ],
        "notes": "",
        "id": "c7faf69244b99e017477784da83bc85c"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "到汉东和张伯常六首  其一",
        "preface": "",
        "paragraphs": [
            "道义相期久益芳，忘年敦契自南阳。",
            "荣公三乐今谁似，李白千篇敏异常。",
            "愿见却须烦枉驾，奉欢先已辟东堂。",
            "故情新约知无改，松柏从来耐雪霜。"
        ],
        "notes": "",
        "id": "0fa58ebcc7b66d8bec762d84334e950d"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "到汉东和张伯常六首  其二",
        "preface": "",
        "paragraphs": [
            "宠荣逾分自颠跻，珍重高人早拂衣。",
            "山郡经时无好客，铃斋终日敞闲扉。",
            "琼瑶获报欣情重，酒醴将诚愧物微。",
            "道义充盈文笔健，应容残朽再亲依。"
        ],
        "notes": "",
        "id": "c08a192cfe673d90753f1e5cb643082c"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "到汉东和张伯常六首  其三",
        "preface": "",
        "paragraphs": [
            "思君日日上高楼，心逐西南汉水流。",
            "侧听车音常有待，互酬诗兴未能休。",
            "高阳簪履成陈迹，西洛衣冠散旧游。",
            "独有地僊年八十，逍遥林下笑公侯。"
        ],
        "notes": "",
        "id": "b1d1cbb68205df872cf04c155f70b5c3"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "到汉东和张伯常六首  其四",
        "preface": "",
        "paragraphs": [
            "浮名驱逐阻音尘，一别伊川十二春。",
            "顾我衰残如槁木，羡公眉寿若灵椿。",
            "寒梅乍吐香尤馥，白酒新𥬠味颇醇。",
            "对景便思同一醉，都忘衰病在漳滨。"
        ],
        "notes": "",
        "id": "e596ac89a1b975391a77e2579254b006"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "到汉东和张伯常六首  其五",
        "preface": "",
        "paragraphs": [
            "高标早与利名疏，独向先门肯曳裾。",
            "举眼正无羁客伴，解颜频喜故人书。",
            "相期消息应端的，久别情怀待展舒。",
            "闻说山城春色早，安车乘兴莫徐徐。"
        ],
        "notes": "",
        "id": "764694532756b73866cfcb1cb39e2552"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "到汉东和张伯常六首  其六",
        "preface": "",
        "paragraphs": [
            "诗筒相续到随城，练句挥毫老益精。",
            "尺素屡兼双鲤赠，一言相诺百金轻。",
            "酒思佳客忘怀饮，梅吐新香扑鼻清。",
            "但得安车寻旧约，敢施行马待先生。"
        ],
        "notes": "",
        "id": "1de504a1bb36630d670170fd83ada524"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "神宗皇帝挽诗四首  其一",
        "preface": "",
        "paragraphs": [
            "舜孝高千古，尧仁化万方。",
            "睿文超圣域，神武振皇纲。",
            "典册辞徽号，山河复旧疆。",
            "玉舆悲晚驾，陵路柏苍苍。"
        ],
        "notes": "",
        "id": "d088db42b673312ce1fa7515662692ca"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "神宗皇帝挽诗四首  其二",
        "preface": "",
        "paragraphs": [
            "应运千龄契，持盈七闰间。",
            "当年叨法从，终日奉威颜。",
            "凤辇知何往，龙髯杳莫攀。",
            "深恩无路报，恸哭向桥山。"
        ],
        "notes": "",
        "id": "abb66135128d4881f5ab31ce0831fc01"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "神宗皇帝挽诗四首  其三",
        "preface": "",
        "paragraphs": [
            "紫塞持戎节，青蒲职谏垣。",
            "囊封矜朴直，牍背辨深冤。",
            "终頼重瞳顾，难忘再造恩。",
            "微躯如获殉，黄鸟不须论。"
        ],
        "notes": "",
        "id": "2698a7a554f726ac61fd2ba940f95a94"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "神宗皇帝挽诗四首  其四",
        "preface": "",
        "paragraphs": [
            "祖祭连驰道，宸仪出殡宫。",
            "旌旛萦晓露，笳鼓咽悲风。",
            "雨泣千官送，云奔万国同。",
            "丹心随笼水，先到裕陵东。"
        ],
        "notes": "",
        "id": "a30a1a22bb8405f6983e5d4f11b5b96e"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "慈圣光献皇后挽词二首  其一",
        "preface": "",
        "paragraphs": [
            "帝图绵永合无涯，天降真人动鲁沙。",
            "两奉离明来继业，久膺舜养似重华。",
            "徽音远过周文母，俭德深惩汉外家。",
            "仙仗忽遥灵寝闭，悲风空引戟幡斜。"
        ],
        "notes": "",
        "id": "3a92217c4db879414bf5bc6d3d723494"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "慈圣光献皇后挽词二首  其二",
        "preface": "",
        "paragraphs": [
            "画梁归燕拂轻埃，庆寿宫花亦盛开。",
            "平日仙踪何处觅，今年春色为谁来。",
            "寝门永隔慈孙问，陵路俄瞻吉仗回。",
            "圣主孝思刑四海，千秋万载咏烝哉。"
        ],
        "notes": "",
        "id": "bf63c6d6f24e72e1e159dde90b82dd16"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "富相公挽词五首  其一",
        "preface": "",
        "paragraphs": [
            "河岳神灵降，唐虞景运开。",
            "致君优圣域，跻俗在春台。",
            "天上台星坼，人间梁木摧。",
            "霜风咽笳鼓，断续送余哀。"
        ],
        "notes": "",
        "id": "f529e9dfe226d15f88cb5221887ff0e8"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "富相公挽词五首  其二",
        "preface": "",
        "paragraphs": [
            "二纪经纶业，三朝翊戴勋。",
            "忘身裨庶政，忧国见遗文。",
            "东合散群彦，北邙归大坟。",
            "邦人仰旟旐，洒泪向寒云。"
        ],
        "notes": "",
        "id": "007e23561dad8cea0fe885095331c5f2"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "富相公挽词五首  其三",
        "preface": "",
        "paragraphs": [
            "千龄遭际盛，五福始终全。",
            "还政周星纪，怀忠入夜泉。",
            "华夷思旧德，河洛遶新阡。",
            "空有云亡叹，何由止逝川。"
        ],
        "notes": "",
        "id": "d2c3ffb966fece1e506bfd3f9ec60c77"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "富相公挽词五首  其四",
        "preface": "",
        "paragraphs": [
            "皇天不憗遗，圣制极哀荣。",
            "辽海千年去，明堂一柱倾。",
            "赤松违素志，白日闭佳城。",
            "康济无穷事，皆为后世程。"
        ],
        "notes": "",
        "id": "895a60340d9bdb5777b62dc87ee5176e"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "富相公挽词五首  其五",
        "preface": "",
        "paragraphs": [
            "北走单车驯猰貐，东徂万室活饥羸。",
            "谋深先帝承祧日，功在仁皇与子时。",
            "英气不随钟漏尽，高名长与日星垂。",
            "登龙孤客怀知遇，恸哭秋原欲诉谁。"
        ],
        "notes": "",
        "id": "d1ea05c8f1cd64db5c08283f0145eff9"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "安州张大卿挽词三首  其一",
        "preface": "",
        "paragraphs": [
            "廉良汉循吏，清简晋名臣。",
            "五福归休日，三朝尽瘁身。",
            "潜心穷圣典，遗德化乡人。",
            "燕翼看贤嗣，才名服搢绅。"
        ],
        "notes": "",
        "id": "7a41e5c193df91bb0e0d00bc7d367251"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "安州张大卿挽词三首  其二",
        "preface": "",
        "paragraphs": [
            "瞻风从汉上，托庇在襄城。",
            "开豁心相照，推扬义不轻。",
            "俄嗟黄壤隔，莫展素车情。",
            "空望涓溪月，淋浪涕泗横。"
        ],
        "notes": "",
        "id": "c0ef6d39d3bf8aafab2157fac86a3dd1"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "安州张大卿挽词三首  其三",
        "preface": "",
        "paragraphs": [
            "寒风咽笳鼓，晓月带旌旛。",
            "触目伤陈迹，书绅记绪言。",
            "应山藏石椁，梦泽对松门。",
            "逝水何由止，清名后世存。"
        ],
        "notes": "",
        "id": "efc08ac41bbe52e7cb228816af12eac7"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "张益孺学士挽词二首  其一",
        "preface": "",
        "paragraphs": [
            "儒业高群彦，词场第一流。",
            "能声喧幕府，稳步到瀛洲。",
            "昼绣临乡郡，纡朱葬旧丘。",
            "他年文苑传，应有盛名留。"
        ],
        "notes": "",
        "id": "8b0156259f347b6a6aeb44130358b278"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "张益孺学士挽词二首  其二",
        "preface": "",
        "paragraphs": [
            "官曹曾共职，友益頼多闻。",
            "信道甘违俗，同心独有君。",
            "漳滨俄感疾，泉下忽修文。",
            "致主平生志，萧条掩一坟。"
        ],
        "notes": "",
        "id": "4e1a249d326a9b72240e1beee7418c9b"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "谢师厚挽词三首  其一",
        "preface": "",
        "paragraphs": [
            "妙年辞笔已惊人，不谓明时阻致君。",
            "白首郎中归白水，青衿弟子到青云。",
            "渊明雅有归田兴，贾傅空留吊屈文。",
            "千载定应无孔孟，一言谁为诔孤坟。"
        ],
        "notes": "",
        "id": "ebe301842f75f7c409bf2c1cce6d96f5"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "谢师厚挽词三首  其二",
        "preface": "",
        "paragraphs": [
            "天地钟奇秀，公应为世生。",
            "何悭一老遗，遽夺万人英。",
            "千古长赍恨，重泉不掩名。",
            "缪当幽穸志，深愧色丝铭。"
        ],
        "notes": "",
        "id": "893316a8fa33fb198867d63845ec52a3"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "谢师厚挽词三首  其三",
        "preface": "",
        "paragraphs": [
            "侍行游邓学，才喜识荆州。",
            "一顾蒙青眼，相知到白头。",
            "坤维同谪后，星纪等闲周。",
            "不意终天别，交颐涕不收。"
        ],
        "notes": "",
        "id": "77d1332aea1edd38ed8b89f61f5e53ef"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "王安之朝议挽词三首  其一",
        "preface": "",
        "paragraphs": [
            "行己无瑕玷，终身乐太平。",
            "人间五福备，宦亚九卿荣。",
            "冠盖传风范，乡关忆老成。",
            "幽窀穷厚地，不掩是清名。"
        ],
        "notes": "",
        "id": "b9bf8ca49c035b171d12f3380be9aaf1"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "王安之朝议挽词三首  其二",
        "preface": "",
        "paragraphs": [
            "族望高全蜀，交游华众贤。",
            "退身将一纪，遗德满二川。",
            "雅道何人继，家声有子传。",
            "为文惭幼妇，谬诺志新阡。"
        ],
        "notes": "",
        "id": "603ce1ef598df2df485cd7cda2b901e3"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "王安之朝议挽词三首  其三",
        "preface": "",
        "paragraphs": [
            "多难求分务，相依得古人。",
            "道心闲里契，友分老来亲。",
            "不谓终天别，才离一月新。",
            "无由瞻几杖，洒泪向秋旻。"
        ],
        "notes": "",
        "id": "b736026c8e5ab81e6aba2d6508848a00"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "程明道挽词三首  其一",
        "preface": "",
        "paragraphs": [
            "彩衣方养志，谏省遽翘英。",
            "短命嗟颜子，长星丧孔明。",
            "临津失舟楫，支厦阙梁楹。",
            "名节同伊水，滔滔万古清。"
        ],
        "notes": "",
        "id": "0172f3d5d742dd7dcd58ba6350240b28"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "程明道挽词三首  其二",
        "preface": "",
        "paragraphs": [
            "天乎丧吾道，命矣叹斯人。",
            "后学隳梁木，明时夺国珍。",
            "孔怀存爱弟，皓首奈慈亲。",
            "唯有延陵志，斯文久愈新。"
        ],
        "notes": "",
        "id": "7ccd2948d2400167b83d81e6019c8543"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "程明道挽词三首  其三",
        "preface": "",
        "paragraphs": [
            "素忝金兰契，情由道义亲。",
            "圣时方际遇，英气忽沈沦。",
            "琴在无钟子，斤存失郢人。",
            "遥闻归葬日，清泪满衣巾。"
        ],
        "notes": "",
        "id": "3f325bbdd36beb6098cffb47992de6ed"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "司马温公挽词三首  其一",
        "preface": "",
        "paragraphs": [
            "精诚皎白日，利泽涨沧溟。",
            "志苦生灵乐，身劳社稷宁。",
            "人间失轩鉴，天上坼台星。",
            "唯有真儒效，长留简册青。"
        ],
        "notes": "",
        "id": "853c450395ce252bd7b2baa1595bd725"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "司马温公挽词三首  其二",
        "preface": "",
        "paragraphs": [
            "竟因劳瘁没，谁翊太平基。",
            "哀讣惊朝听，严禋罢庆仪。",
            "梁摧大厦日，舟失济川时。",
            "千古商岩畔，应陪傅说祠。"
        ],
        "notes": "",
        "id": "7b18f8a86534fdc134751feed1c60439"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "司马温公挽词三首  其三",
        "preface": "",
        "paragraphs": [
            "两宫思旧德，异礼贲忠魂。",
            "翠辇亲临后，蝉冠锡命尊。",
            "霜风咽笳鼓，寒日惨旌旛。",
            "不独知心客，徘徊哭寝门。"
        ],
        "notes": "",
        "id": "97d6248cd4958e9e328ef83fcc4dc376"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "毌清臣中散挽词三首  其一",
        "preface": "",
        "paragraphs": [
            "先府西征日，高贤进谒时。",
            "骅骝神异骨，丹凤羽毛奇。",
            "外计留关决，中朝失表仪。",
            "济时才不展，已有令名垂。"
        ],
        "notes": "",
        "id": "89bdaefe593076fdd590531396762e52"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "毌清臣中散挽词三首  其二",
        "preface": "",
        "paragraphs": [
            "奉使频联职，宽条喜共颁。",
            "蒹葭倚白玉，培𪣻对高山。",
            "勇退输先识，荣归得早闲。",
            "塞垣闻讣日，感旧涕潺湲。"
        ],
        "notes": "",
        "id": "cb7625a3b0d7b334a20c72c8838e3eb2"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "毌清臣中散挽词三首  其三",
        "preface": "",
        "paragraphs": [
            "乡里尊耆德，朝廷重老成。",
            "铜符辞宠命，琳馆遂高情。",
            "天下三尊盛，人间五福荣。",
            "岂唯身独享，有子绍家声。"
        ],
        "notes": "",
        "id": "ac3b957302313c74ab161f327bbbe1d2"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "卢通议挽词三首  其一",
        "preface": "",
        "paragraphs": [
            "耆旧今多少，唯公景德人。",
            "家邻吴市卒，名重汉廷臣。",
            "路在犹耕月，门闲似送春。",
            "空堂余画像，仿佛旧精神。"
        ],
        "notes": "",
        "id": "bd7462ac41e90130521511b222aa1e70"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "卢通议挽词三首  其二",
        "preface": "",
        "paragraphs": [
            "教子生前贵，休官物外荣。",
            "去家金节重，开户玉棺轻。",
            "江水元如旧，松林长未成。",
            "祗应山鸟恨，长向垅头鸣。"
        ],
        "notes": "",
        "id": "dbdbd3b0de6f814849014a852766d47b"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "卢通议挽词三首  其三",
        "preface": "",
        "paragraphs": [
            "谁记先生事，声名五十年。",
            "素风人不及，阴德世相传。",
            "气与诗流合，官随子舍迁。",
            "门闾迷故客，怅望白云天。"
        ],
        "notes": "",
        "id": "aa780d1f6463b479bc58ffd3a092d38a"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "孙曼叔尚书挽词三首  其一",
        "preface": "",
        "paragraphs": [
            "少海风云会，先朝眷遇隆。",
            "直辞裨衮阙，妙翰照琳宫。",
            "未展陶钧手，徒高羽翼功。",
            "恤终皆盛典，伤衋出宸衷。"
        ],
        "notes": "",
        "id": "9ecdb5a19dd7c25279952c03791f1026"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "孙曼叔尚书挽词三首  其二",
        "preface": "",
        "paragraphs": [
            "彼俗争同好，唯公耻妄随。",
            "青松寒不改，白玉涅难淄。",
            "梁坏营居日，舟沈欲济时。",
            "空留良史笔，长俾善人思。"
        ],
        "notes": "",
        "id": "64f88c022aa9bf323306201fe8c1fa70"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "孙曼叔尚书挽词三首  其三",
        "preface": "",
        "paragraphs": [
            "交分逾三绝，官联历四朝。",
            "心知俱白首，接武近青霄。",
            "逝水嗟何及，英魂恨莫招。",
            "空悲柏城路，风雨暮萧萧。"
        ],
        "notes": "",
        "id": "dfde219fede7b9af914259f6873a9b57"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "龙图张公挽词三首  其一",
        "preface": "",
        "paragraphs": [
            "仪凤来丹穴，麒麟瑞圣时。",
            "壶冰凝雅操，冠玉耸英姿。",
            "敦阅今儒将，循良古吏师。",
            "未登台鼎贵，胡不到期颐。"
        ],
        "notes": "",
        "id": "1228450d42e7784e61064b8ce49fc4e6"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "龙图张公挽词三首  其二",
        "preface": "",
        "paragraphs": [
            "四纪澄清志，三朝尽瘁身。",
            "褰帷跻雅俗，缓带息边尘。",
            "圣世歼民望，中原丧国珍。",
            "千秋仗良史，直笔纪贤臣。"
        ],
        "notes": "",
        "id": "74097f949818e55dbe6c23d791dc7540"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "龙图张公挽词三首  其三",
        "preface": "",
        "paragraphs": [
            "兄事儿童日，情亲五十年。",
            "西州官共久，畿邑政相连。",
            "谪籍孤踪远，亨衢众望先。",
            "那知不复见，一别遂终天。"
        ],
        "notes": "",
        "id": "04a73dc11f79cfcf824190ff19b18574"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "鲜于谏议挽词三首  其一",
        "preface": "",
        "paragraphs": [
            "左蜀称多彦，唯公第一流。",
            "青蒲曾悟主，白首未封侯。",
            "名节传千古，英灵掩一丘。",
            "平生僚友分，怀想涕难收。"
        ],
        "notes": "",
        "id": "bdbad9dc96c57b968d810ca45a6b22b4"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "鲜于谏议挽词三首  其二",
        "preface": "",
        "paragraphs": [
            "命矣才中寿，天乎丧哲人。",
            "逢时身已病，达晚志难伸。",
            "清俭贫弥乐，文章老更醇。",
            "贻谋有余庆，孙子自振振。"
        ],
        "notes": "",
        "id": "33d859ccff320e1397f13abc2045a951"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "鲜于谏议挽词三首  其三",
        "preface": "",
        "paragraphs": [
            "曾向西都陪白社，同为御史带乌纱。",
            "盘筵真率无多品，歌舞相参作一家。",
            "连日赏穷伊阙寺，乘春看尽洛阳花。",
            "那知遥作终天别，不预乡人挽葬车。"
        ],
        "notes": "",
        "id": "4b404163c1737fb79b94d6189c0ebfed"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "申国太师吕公晦叔挽词三首  其一",
        "preface": "",
        "paragraphs": [
            "冢宰传三世，元勋辅六朝。",
            "承家同郑武，致主必唐尧。",
            "梁坏将何仰，川流不可邀。",
            "新阡人散后，林柏暮萧萧。"
        ],
        "notes": "",
        "id": "23b11899588e028e1c42e30c660b29c2"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "申国太师吕公晦叔挽词三首  其二",
        "preface": "",
        "paragraphs": [
            "仪物罗西甸，恩荣葬上公。",
            "悠扬蒿里日，惨淡柏城风。",
            "河岳收英气，旗常纪茂功。",
            "传家多令子，将复继遗忠。"
        ],
        "notes": "",
        "id": "cfb1433a9d951d99bf76aa4dec754735"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "申国太师吕公晦叔挽词三首  其三",
        "preface": "",
        "paragraphs": [
            "达尊推国老，雅量寔予师。",
            "世翊千龄运，哀闻二圣悲。",
            "伤心瞻傅象，竭力奉萧规。",
            "多少忠贤泪，非唯哭己知。"
        ],
        "notes": "",
        "id": "3cae7064949ce03f45bca12cfad5d49d"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "蜀郡范公景仁挽词三首  其一",
        "preface": "",
        "paragraphs": [
            "翰苑文章伯，金华侍从臣。",
            "四朝行直道，一意在生民。",
            "白首唯忧国，青云早退身。",
            "囊中有遗藁，不学茂陵人。"
        ],
        "notes": "",
        "id": "9d3555ee119812c478968eff45e2237f"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "蜀郡范公景仁挽词三首  其二",
        "preface": "",
        "paragraphs": [
            "伊洛相逢日，忠贤盛集时。",
            "游从敦气义，唱和若埙箎。",
            "汉嗣资商老，尧章忆后夔。",
            "云亡时共惜，不独故人悲。"
        ],
        "notes": "",
        "id": "400e89e9dd03052d783c0ad21aaf2aab"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "蜀郡范公景仁挽词三首  其三",
        "preface": "",
        "paragraphs": [
            "新阡近箕颍，故国远岷峨。",
            "禁从同侪少，门风吉士多。",
            "笑言如昨梦，身世逐颓波。",
            "唯有高名在，千年不可磨。"
        ],
        "notes": "",
        "id": "f7ab798ead4b2e53c4afafe702fc5cfe"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "李师中待制挽词二首  其一",
        "preface": "",
        "paragraphs": [
            "才识无前辈，文章有古风。",
            "爱时甘屡黜，报国仗孤忠。",
            "夙有请缨志，竟成标柱功。",
            "子孙传善庆，不独在其躬。"
        ],
        "notes": "",
        "id": "15f6803ff280fd642c102e20addd8a61"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "李师中待制挽词二首  其二",
        "preface": "",
        "paragraphs": [
            "历阳相遇日，流落喜俱存。",
            "不起骚人叹，唯知圣主恩。",
            "蟹膏红满筯，蚁酒白盈尊。",
            "岂谓江边别，深情不再论。"
        ],
        "notes": "",
        "id": "367445915f518b58bedf3b8fdf0deeac"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "康国韩公子华挽词二首  其一",
        "preface": "",
        "paragraphs": [
            "棣萼联三事，台星聚一门。",
            "诚心多士服，德望四朝尊。",
            "傅相骑箕远，萧规与汉存。",
            "两宫临奠日，哀恸见殊恩。"
        ],
        "notes": "",
        "id": "9ffad4e16ecae4ce616f1ecf6bb12b0c"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "康国韩公子华挽词二首  其二",
        "preface": "",
        "paragraphs": [
            "弟兄俱是龙门客，数载难忘国士知。",
            "疲马每怜谙远道，焦桐竟待挂朱丝。",
            "青云空费提携力，白首应无报称期。",
            "未到柏城持葬绋，祖庭长恸涕淋漓。"
        ],
        "notes": "",
        "id": "7b55c9f46c85319b51f47d834c20943d"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "李彦深哀词二首  其一",
        "preface": "",
        "paragraphs": [
            "妙年亲研席，壮岁各西东。",
            "场屋腾文价，乡关振义风。",
            "不违颜巷陋，竟哭阮途穷。",
            "頼得贤夫子，遗骖为送终。"
        ],
        "notes": "",
        "id": "40a2dec9b01307fcfc5b68d40393e337"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "李彦深哀词二首  其二",
        "preface": "",
        "paragraphs": [
            "汲汲亲师友，翘翘绝辈流。",
            "读书求体要，知命释穷愁。",
            "清白传三世，才华掩一丘。",
            "平生怀旧泪，为子独难收。"
        ],
        "notes": "",
        "id": "d431982fd11c6ca1e814bfa8ac470c7f"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "王乐道观文挽词三首  其一",
        "preface": "",
        "paragraphs": [
            "人间失词伯，天上落文星。",
            "商皓终辞汉，桓荣厌授经。",
            "重泉赍志业，乔岳返英灵。",
            "身后千年事，空留竹简青。"
        ],
        "notes": "",
        "id": "61a25c8ae7310c3cbd57fb73e2122351"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "王乐道观文挽词三首  其二",
        "preface": "",
        "paragraphs": [
            "秘殿承新宠，储宫冠旧僚。",
            "从龙登紫极，扶日上青霄。",
            "暝壑移舟远，长川阅水遥。",
            "瞻怀柏城路，丹旐去飘飘。"
        ],
        "notes": "",
        "id": "9fad2f96a0f5926ab52f7c166a75dba0"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "王乐道观文挽词三首  其三",
        "preface": "",
        "paragraphs": [
            "才罢荆州市，俄归蒿里坟。",
            "盐梅失群望，羽翼有前勋。",
            "浪作登龙客，惭无幼妇文。",
            "辱知无以报，洒泪向嵩云。"
        ],
        "notes": "",
        "id": "2391a0775336e0e451834769a04a8b7c"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "张掞龙图挽词三首  其一",
        "preface": "",
        "paragraphs": [
            "宣力三朝旧，于身五福全。",
            "家风良将后，经术古人前。",
            "丁令终辞世，留侯定得僊。",
            "贻谋有贤嗣，素业尽能传。"
        ],
        "notes": "",
        "id": "361940757a668a9b6871572d9ec6cdf4"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "张掞龙图挽词三首  其二",
        "preface": "",
        "paragraphs": [
            "江边承讣日，羁宦正摧颓。",
            "早获登龙便，慙无附骥才。",
            "寄诗招悸魄，引水活枯腮。",
            "白首知难报，长言致一哀。"
        ],
        "notes": "",
        "id": "7a89d03000fe0f87a97329196e9b1301"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "张掞龙图挽词三首  其三",
        "preface": "",
        "paragraphs": [
            "二纪金华侍从臣，升平看足作闲人。",
            "身跻显仕由稽古，世有阴功为庇民。",
            "但见朝廷方贵老，那知河岳遽收神。",
            "哀荣终始公无憾，况有清名服搢绅。"
        ],
        "notes": "",
        "id": "adc4faaaf7a1f248c31d3cada66ac04d"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "望日示康广宏",
        "preface": "",
        "paragraphs": [
            "清晨三绿袍，罗拜北堂高。",
            "积善因先烈，遗光及尔曹。",
            "勿矜从事早，当念起家劳。",
            "修立皆由己，何人可佩刀。"
        ],
        "notes": "",
        "id": "0550c5fbd2461740e1dece24c6569683"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "筹思堂",
        "preface": "",
        "paragraphs": [
            "亭为筹思设，公将称此名。",
            "致诚通造化，审虑敌权衡。",
            "境寂居忘倦，心虚照自明。",
            "讵同游宴事，休戚系群生。"
        ],
        "notes": "",
        "id": "55de754a81296d82e8a3ac14657a7e68"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "寄西京张法曹",
        "preface": "",
        "paragraphs": [
            "幕府三年客，群居几日亲。",
            "初分阙口路，犹见洛阳人。",
            "垅麦晴将秀，田花晚自春。",
            "向家行渐近，岂复倦征轮。"
        ],
        "notes": "",
        "id": "f9aa8788ebefc95aa973eb3f9965d19e"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "睢阳五老图",
        "preface": "",
        "paragraphs": [
            "荣名雅望退休闲，声誉清高已纳冠。",
            "匡国多方开五老，齐名有道列双桓。",
            "耆英后会成威烈，相貌前图壮世寒。",
            "吾道欲如公道立，百年藻鉴动人看。"
        ],
        "notes": "",
        "id": "095997f24e54033d90f3790bee92d067"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "句  其一",
        "preface": "",
        "paragraphs": [
            "因随芳草行来远，为爱清波归去迟。"
        ],
        "notes": "",
        "id": "eff93c2634faee47eff2677cd0f155cd"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "句  其二",
        "preface": "",
        "paragraphs": [
            "君行方在急流间。"
        ],
        "notes": "",
        "id": "9c78b4232f458b3a36e137e582f37577"
    },
    {
        "author": "范纯仁",
        "dynasty": "宋",
        "type": "诗",
        "rhythmic": "",
        "title": "句  其三",
        "preface": "",
        "paragraphs": [
            "平生怀古意。"
        ],
        "notes": "",
        "id": "ec0b10b595b9bc2adafb6ed7e3db027a"
    },
    {
        "author": "范纯仁",
        "dynasty": "宋",
        "type": "词",
        "rhythmic": "鹧鸪天",
        "title": "",
        "preface": "",
        "paragraphs": [
            "腊后春前暖律催。",
            "日和风软欲开梅。",
            "公方结客寻佳景，我亦忘形趁酒杯。",
            "添歌管，续尊罍。",
            "更阑烛短未能回。",
            "清欢莫待相期约，乘兴来时便可来。"
        ],
        "notes": "",
        "id": "8f18ba516253505e896f492af0bb8b6d"
    }
]