[
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "乌夜啼",
        "preface": "",
        "paragraphs": [
            "露华洗天天堕水，烛光烧云半空紫。",
            "西施夜醉芙蓉洲，金丝玉簧咽清秋。",
            "鼙鼓鞭月行春雷，洞房花梦酣不回。",
            "宫中夜夜啼栖乌，美人日日歌吴歈。",
            "吴王国破歌声绝，鬼火青荧生碧血。",
            "千年坏冢耕狐兔，乌衔纸钱挂枯树。",
            "髑髅无语满眼泥，曾见吴王歌舞时。",
            "乌夜啼，啼为谁。",
            "身前欢乐身后悲，空留瑟怨传相思。",
            "乌夜啼，啼别离。"
        ],
        "notes": "",
        "id": "7bda996ed7a25d23317221aa1f2120cb"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "自君之出矣二首  其一",
        "preface": "",
        "paragraphs": [
            "自君之出矣，妾不出闺门。",
            "怀君不敢恨，惟有感君恩。"
        ],
        "notes": "",
        "id": "5da85c952e3df70cb55cf5665420eecb"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "自君之出矣二首  其二",
        "preface": "",
        "paragraphs": [
            "自君之出矣，妾自奉尊嫜。",
            "知君不思妾，亦当思故乡。"
        ],
        "notes": "",
        "id": "9a8c84900dabbc208d1c997ca111664e"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "公无渡河",
        "preface": "",
        "paragraphs": [
            "九龙争珠战渊底，洪涛万丈涌山起。",
            "鳄鱼张口奋灵齿，含沙射人毒如矢。",
            "宁登高山莫涉水，公无渡河，公不可止。",
            "河伯娶妇蛟龙宅，公无白璧献河伯，恐公身为泣珠客。",
            "公无渡河公不然，忧公老命沉黄泉。",
            "公沉黄泉，公勿怨天。"
        ],
        "notes": "",
        "id": "75e591b41c9eabf4676f80ea5d525ed0"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "战城南",
        "preface": "",
        "paragraphs": [
            "汉兵鏖战城南窟，雪深马僵汉城没。",
            "冻指控弦指断折，寒肤著铁肤皲裂。",
            "军中七日不火食，手杀降人吞热血。",
            "汉悬千金购首级，将士衔枚夜深入。",
            "天愁地黑声啾啾，鞍下髑髅相对泣。",
            "偏裨背负八十创，破旗裹尸横道旁。",
            "残卒忍死哭空城，露布独有都护名。"
        ],
        "notes": "",
        "id": "5e61b61ec2683eac697704f030dce457"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "公莫舞",
        "preface": "",
        "paragraphs": [
            "公莫舞，公莫舞，鸿门王气归真主。",
            "何人睚眦赤龙子，手循玉玦目相语。",
            "令公莫舞公楚舞，剑光射日白虹吐。",
            "人发杀机天不与，撞斗帐中唉亚父，霸业明朝弃如土。"
        ],
        "notes": "",
        "id": "a54d0696b8e0e88fe1500c45a7b3de8f"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "长门怨",
        "preface": "",
        "paragraphs": [
            "金壶咽泪莲花涩，银箭浮迟渴乌泣。",
            "知更阿监罗袜冰，暝对星河玉阶立。",
            "内官唱漏催晓筹，芙蓉梦破燕支愁。",
            "起来妆罢窥绣户，三十六院残烛幽。",
            "建章风传凤吹远，翠华晨幸昭仪馆。",
            "箜篌不语心自语，愁长如天恨天短。",
            "红裀暖踏杨花雪，绛缕闲封守宫血。",
            "鹦鹉空猜警跸声，春寒紧护流苏结。"
        ],
        "notes": "",
        "id": "eb02952b9485710f25144652e7b221cb"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "宝剑谣",
        "preface": "",
        "paragraphs": [
            "铁精苍玉龙，景潜万丈虹。",
            "孤电走白日，老冰立秋空。",
            "提出天地愁，八极来清风。",
            "未逢龙准帝，古匣尘土蒙。",
            "大蛇当道兮若断秋蓬，呜呼宝剑兮亦将遇乎英雄。"
        ],
        "notes": "",
        "id": "309f5272f9299ed0f9e8a1df99c9f9d1"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "枯鱼过河泣",
        "preface": "",
        "paragraphs": [
            "北溟有鲲，歕薄昆仑，气吞积石摧禹门。",
            "过河河水枯，踪迹困泥涂。",
            "垂涎向海若，能济涓滴无。",
            "中流有鲂鲤，不贷斗升水。",
            "巨口走𪡋喁，逆游莫若鲔。",
            "鲲兮鲲兮，尔泣何由。",
            "龙伯知决雨，津倒天池。",
            "洚水横行，随鲲所之。",
            "扬鳍为谢鲂与鲤，还有桃花春涨时。"
        ],
        "notes": "",
        "id": "620a4e8eccebf2e8dcf9a72c70162d38"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "玉津园弃景钟歌",
        "preface": "",
        "paragraphs": [
            "炎精不灵火不德，赤熛怒帝丧英魄。",
            "羿弓射日日无光，黄金大镛破釜色。",
            "天崩七庙移神虚，鬼哭长陵一抔土。",
            "十二盘倾夜月寒，汉铜仙人泪如雨。",
            "六龙屈曲眠秋草，草根蟪蛄语昏晓。",
            "紫苔满地愁古春，东风吹得乾坤老。",
            "蜗涎鸟篆银泥剥，乌啄蒲牢戏左角。",
            "更残漏断声莫闻，凡鸡司晨尊铁铎。"
        ],
        "notes": "",
        "id": "2391825d61438abc156c13c4b875edca"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "妾薄命",
        "preface": "",
        "paragraphs": [
            "云母屏，琢春冰，鲛女织绡蝉翼轻。",
            "比妾妾薄命，比君君薄情。",
            "红绵拭镜照胆明，还疑妾貌非倾城。",
            "倾城从来有人妒，况复君心不如故。",
            "故人心尚峰九疑，新妾那能无故时。",
            "补天天高，填海海深。",
            "不食莲菂，不知妾心。"
        ],
        "notes": "",
        "id": "35938be6a18337c2706dd61299b6c88e"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "天马歌",
        "preface": "",
        "paragraphs": [
            "天马天上龙，驹生天汉间。",
            "两目夹明月，蹄削昆仑山。",
            "元气饮沆瀣，跃步超人寰。",
            "天上玉帝老不骑，饥食虎豹晓出关。",
            "灭没流彗姿，歘忽紫电颜。",
            "黄道三十六万里，日驰周天去复还。",
            "时乎降精渥洼中，龙性变化终难攀。",
            "天马来，瑞何朝。",
            "化为龙，应童谣。",
            "驺虞仁兽耻在坰，龙亦绝迹归赤霄。",
            "风沙岂无大宛种，虽有八极安能超。",
            "天马来，云雾开。",
            "天厩騕褭鸣龙媒，龙媒不鸣鸣驽骀。"
        ],
        "notes": "",
        "id": "7f2c8ae6b36af4968b150a808cdb4952"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "古砚歌",
        "preface": "",
        "paragraphs": [
            "神娲踏云补天去，遗下一团苍黑天。",
            "千年万年干不得，长带盘古青紫烟。",
            "玉工剖天天化石，石内星精有余魄。",
            "雕光发炯成禹璧，海王川后输玄液。",
            "帝青呵雾坤倪湿，匣月不开太阴泣。",
            "破天残缺无人补，一穴丝丝漏春雨。",
            "空藏老石磨今古，补天何时与天语。"
        ],
        "notes": "",
        "id": "a21a3cb1a8cea3092accd864c365df50"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "五杂组  其一",
        "preface": "",
        "paragraphs": [
            "五杂组，角黍丝。",
            "往复还，借书瓻。",
            "不得已，居九夷。"
        ],
        "notes": "",
        "id": "642024251f3e11c387eba7c9fc1f4c95"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "五杂组  其二",
        "preface": "",
        "paragraphs": [
            "五杂组，冠冕缨。",
            "往复还，戍卒更。",
            "不得已，困平城。"
        ],
        "notes": "",
        "id": "dc6375d66274f75cfdfff6baf6549ef3"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "湖上意",
        "preface": "",
        "paragraphs": [
            "晚过鸳鸯浦，无心唱采莲。",
            "莫嗔兰桨急，为要趁前船。"
        ],
        "notes": "",
        "id": "06b45cf971e4813dec34d35a06e07074"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "江上意",
        "preface": "",
        "paragraphs": [
            "朝来暮还去，寒潮不曾住。",
            "江水亦有情，佳期几番误。"
        ],
        "notes": "",
        "id": "f1590e8d2ac7606f269708ecffbfa00e"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "甘露寺放舶至瓜洲风作",
        "preface": "",
        "paragraphs": [
            "天造西来险，山回北固形。",
            "断崖缠赤日，孤柱擘苍溟。",
            "此地何能限，长江或有灵。",
            "然犀夜照浪，饮马晓吞星。",
            "铁锁沈寥廓，楼船没杳冥。",
            "乾坤一衣带，吴楚两邮亭。",
            "击楫人人倦，吹笳处处听。",
            "海门沙自白，瓜步草犹青。",
            "梦堕浮家乐，魂遭捩柁醒。",
            "计程秋猎地，问舍暮渔汀。",
            "倏忽波涛变，匆忙网罟停。",
            "疾飙移蚌室，暗雨卷龙庭。",
            "赑屭鼋鼍壮，谽谺树石腥。",
            "危樯连偪仄，高岸失竛竮。",
            "世事无深测，生涯独未宁。",
            "愁烦复消释，题咏纪曾经。"
        ],
        "notes": "",
        "id": "4d0d56c72e4e82d0e8ff516f4c42b1c1"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "送邓侍郎归江西",
        "preface": "",
        "paragraphs": [
            "中国衣冠尽，孤臣蹈海回。",
            "秦思鲁连操，汉忆贾生才。",
            "天远文星隠，江平画鹢摧。",
            "人寻芳草去，雁到故乡来。",
            "山色催行櫂，波声送客杯。",
            "身还苏武节，梦泣李陵台。",
            "水落蛟龙缩，城空鼓角哀。",
            "苍梧云浩荡，黄屋浪崔嵬。",
            "夜雨江蓠湿，春风杜若开。",
            "祇令少微动，慎莫应三台。"
        ],
        "notes": "",
        "id": "282936ce213323e59773b3066bcf984c"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "李翰林墓  其一",
        "preface": "",
        "paragraphs": [
            "嗜酒傲明时，何因贺监知。",
            "承恩金马诏，失意玉环词。",
            "名与三闾并，身将四皓期。",
            "匡山有书读，应亦叹归迟。"
        ],
        "notes": "",
        "id": "2eb1239b3a947dcdae805560a0071ac6"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "李翰林墓  其二",
        "preface": "",
        "paragraphs": [
            "一骑紫鲸去，空掩谢山茔。",
            "落月今谁吊，长庚夜自明。",
            "乾坤沈秀气，江水带哀声。",
            "天上多宫府，文章不可轻。"
        ],
        "notes": "",
        "id": "4388507d17e4b483980a6b462d36c054"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "长相思",
        "preface": "",
        "paragraphs": [
            "昨夜相逢处，朦胧春梦中。",
            "辽西书不到，莫是戍辽东。"
        ],
        "notes": "",
        "id": "0e0df2a8a366ca185c087dbb2d3fe719"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "月上人还西湖",
        "preface": "",
        "paragraphs": [
            "南峰归度夏，旧业在烟霏。",
            "半夜闻清磬，一灯明翠微。",
            "云萝寻寺远，猿狖见人稀。",
            "想到经行处，天花绕锡飞。"
        ],
        "notes": "",
        "id": "2eed9aaa2ded84e0d5a1a5acf81a3c67"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "次友人春别",
        "preface": "",
        "paragraphs": [
            "波流云散碧天空，鱼雁沈沈信不通。",
            "杨柳昏黄晚西月，梨花明白夜东风。",
            "秋千庭院人初下，春半园林酒正中。",
            "背倚栏杆思往事，画楼魂梦可曾同。"
        ],
        "notes": "",
        "id": "4b9408dea4a70a132b3e1c2a8847fc97"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "答王子长",
        "preface": "",
        "paragraphs": [
            "病后得书频，情知未立身。",
            "孤灯风雨夜，两处别离人。",
            "乙鸟归来社，辛夷开过春。",
            "如逢元白问，莫说为诗贫。"
        ],
        "notes": "",
        "id": "6d80d1ccef7740cf0603bef1b17bf45d"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "废宅",
        "preface": "",
        "paragraphs": [
            "金谷花开得几春，东风吹逐路傍尘。",
            "蛙鸣私地为官地，燕认新人是故人。",
            "珠履卖钱豪客散，玉钗乘传舞娥颦。",
            "兽环一锁歌钟断，时有鸮声恐四邻。"
        ],
        "notes": "",
        "id": "4b4d734878b07012058ee7cb9f55225d"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "春愁",
        "preface": "",
        "paragraphs": [
            "金雁尘香暗凤弦，红绳风紧阁秋千。",
            "园林寂寞无鶑燕，一段春愁是杜鹃。"
        ],
        "notes": "",
        "id": "ca10f6e672ce37048f7bffbf8c3b2b39"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "南峰宴坐僧",
        "preface": "",
        "paragraphs": [
            "空岩槁木形，入定掩松扃。",
            "鹊供衔来果，猿看诵罢经。",
            "云霞埋衲重，苔藓上鞋青。",
            "只有樵人识，曾因采茯苓。"
        ],
        "notes": "",
        "id": "a961b553331185a467bc4c14a9cd0416"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "访山中隠者",
        "preface": "",
        "paragraphs": [
            "遥闻捣药声，知有幽人家。",
            "相寻却无路，又隔一谿花。"
        ],
        "notes": "",
        "id": "dbb4b0be74ed459ad16798e74263ca92"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "别惠上人",
        "preface": "",
        "paragraphs": [
            "秋归虎谿月，携锡入云松。",
            "又向深山住，还闻古寺钟。",
            "出生供野鸟，持呪伏潭龙。",
            "好去东林下，吟看五老峰。"
        ],
        "notes": "",
        "id": "07d32f91c2ffda2cf8a651c381b96ccf"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "铜陵五松山中",
        "preface": "",
        "paragraphs": [
            "樵声闻远林，流水隔云深。",
            "茅屋在何处，桃花无路寻。",
            "身黄松上鼠，头白竹间禽。",
            "应有仙家住，避秦来至今。"
        ],
        "notes": "",
        "id": "1565acc266c6e8ccfd30f04a9a254540"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "浦口",
        "preface": "",
        "paragraphs": [
            "浦口晚潮来，佳期那可待。",
            "浪急行兰舟，苹花更难采。"
        ],
        "notes": "",
        "id": "0de9f6bef4495f9ba6395340bbc21f14"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "山中书事",
        "preface": "",
        "paragraphs": [
            "学道志云霄，自然尘念抛。",
            "雨宽琴上线，风响树间瓢。",
            "果熟供猿食，松高任鹤巢。",
            "看他陈处士，终被华山招。"
        ],
        "notes": "",
        "id": "d58b16952ab9d052660675c395ec6da5"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "泰伯庙",
        "preface": "",
        "paragraphs": [
            "古者吾夫子，曾称三让名。",
            "后来秦失鹿，刘项死相争。"
        ],
        "notes": "",
        "id": "bb5433b8d7af7443f79b4f6149e387ff"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "三高祠",
        "preface": "",
        "paragraphs": [
            "退能合天道，隠亦是人豪。",
            "借问祠前水，如今几个高。"
        ],
        "notes": "",
        "id": "88da394fbaa30f5affc8d89c81427b23"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "金陵送倪水西之江陵",
        "preface": "",
        "paragraphs": [
            "楚江江上暮云东，万里春波去意浓。",
            "桃叶歌残秣陵酒，梨花梦断景阳钟。",
            "沅湘水落琼瑶合，巴蜀山来锦绣重。",
            "回雁峰前见归雁，相思何处再相逢。"
        ],
        "notes": "",
        "id": "cd651ab994adaf0b9429040b114a226e"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "戍妇言",
        "preface": "",
        "paragraphs": [
            "姑嫜有妾奉，征战盍郎行。",
            "早取封侯去，封侯妾亦荣。"
        ],
        "notes": "",
        "id": "4fb62a1b187e70b74c20c5e7426864a9"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "送葛炼师远游",
        "preface": "",
        "paragraphs": [
            "仙翁去醉碧桃春，鹤背风吹万里身。",
            "洞里棋高饶几子，瓢中诗好寄何人。",
            "三峰紫翠浮芒𪨗，五岳烟霞染葛巾。",
            "归日定知能缩地，莫教青竹化龙鳞。"
        ],
        "notes": "",
        "id": "a3f9c5243aec51f0b9e98fd910cb4acd"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "云雨",
        "preface": "",
        "paragraphs": [
            "云雨朝朝暮暮新，襄王魂断楚江春。",
            "武丁曾有中宵梦，惟觅岩前版筑人。"
        ],
        "notes": "",
        "id": "f6ab0b2e735086008bc58fecb52970b5"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "华盖峰逸人",
        "preface": "",
        "paragraphs": [
            "十步九岩壑，结茅无四邻。",
            "山中春雨过，水上落花新。",
            "采药逢毛女，焚香对羽人。",
            "时携一瓢酒，醉著去朝真。"
        ],
        "notes": "",
        "id": "77d263386092dc26c5112af215d37f9b"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "岳阳夜泊图",
        "preface": "",
        "paragraphs": [
            "长忆巴陵山水秋，老来看画却成愁。",
            "个中无听猿啼处，若听猿啼更泪流。"
        ],
        "notes": "",
        "id": "d123f540b9b5a7460113aee499532fed"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "江南思",
        "preface": "",
        "paragraphs": [
            "暮雨娥皇庙，春风西子城。",
            "相思行不得，更听鹧鸪声。"
        ],
        "notes": "",
        "id": "9657b411224d786e1e61ed5d89aca7bb"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "寄王子长",
        "preface": "",
        "paragraphs": [
            "薄宦仍依楚，长闻傍酒垆。",
            "客愁三月尽，春梦五更初。",
            "吟卷看花掩，行床并竹铺。",
            "江湖有佳句，知我每相于。"
        ],
        "notes": "",
        "id": "2bd5534306e5853d69aad339dd152461"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "明皇并辔图",
        "preface": "",
        "paragraphs": [
            "三郎沉醉玉环随，不上金舆索马骑。",
            "老大独归南内里，风流无复并鞍时。"
        ],
        "notes": "",
        "id": "24cd52281fa1a1b29be7818b555a2f69"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "赠皖山道士",
        "preface": "",
        "paragraphs": [
            "世人曾不识，头带树皮冠。",
            "闲种药来卖，醉将琴去弹。",
            "鹤衔仙果下，猿窃玉书看。",
            "莫服丹砂好，恐师生羽翰。"
        ],
        "notes": "",
        "id": "a63236dcfb0cf2d148f9dd75e42270ff"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "送谢士良之江东",
        "preface": "",
        "paragraphs": [
            "谢安游赏去，别酒惜临分。",
            "万里甘为客，三春苦送君。",
            "风帆攲逆水，江树入空云。",
            "若过青山下，须题李白坟。"
        ],
        "notes": "",
        "id": "d1f307168f41298faa17ebf9945557d1"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "春闺",
        "preface": "",
        "paragraphs": [
            "闲画金钗记远人，杜鹃啼血又残春。",
            "琵琶弦上无多字，近日相思弹不真。"
        ],
        "notes": "",
        "id": "c7c0335df5d9eff0693a2dc457eb902a"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "送僧还天目",
        "preface": "",
        "paragraphs": [
            "瓶锡乱峰西，藤萝昼掩扉。",
            "山藏翠微寺，僧向白云归。",
            "梵寂风沉磬，禅深雪到衣。",
            "想曾行道处，猿鸟共忘机。"
        ],
        "notes": "",
        "id": "dec83895d1f76e45a3faa8976b6462b3"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "破窗",
        "preface": "",
        "paragraphs": [
            "藓画虫丝纸半无，雨分钱点入櫺疏。",
            "秋风吹得青灯灭，萤火飞来照读书。"
        ],
        "notes": "",
        "id": "217276938c4f5c63b0298371c13a0b24"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "寄郴阳廖有大",
        "preface": "",
        "paragraphs": [
            "远宦身安不，题书泪几行。",
            "千山万水路，一日九回肠。",
            "𫛸鴂怀春语，蘼芜入梦香。",
            "王孙归未得，归得早还乡。"
        ],
        "notes": "",
        "id": "614ac31c416b735ecb3193d71f009863"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "沙门岛",
        "preface": "",
        "paragraphs": [
            "孤屿压沧海，风涛直下危。",
            "蛟人依蜃市，鱼女祭龙祠。",
            "月黑犀牛鬬，波红䗖𬟽垂。",
            "登临有奇观，感慨但言诗。"
        ],
        "notes": "",
        "id": "8294fee1ddaaef853bb5b8dd476f10e1"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "汉宫",
        "preface": "",
        "paragraphs": [
            "武帝升遐玉殿空，金人夜泣月明中。",
            "三千嫔御无行幸，犹费丹砂饲守宫。"
        ],
        "notes": "",
        "id": "30872ec86ecccd6ab4509c536add3e5b"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "沙上",
        "preface": "",
        "paragraphs": [
            "四望无边际，中浮一片沙。",
            "人家居钓艇，官赋种芦花。",
            "渚绿红蒿短，江清白鸟斜。",
            "乘流欲东去，万里寄生涯。"
        ],
        "notes": "",
        "id": "0b08d21eb6cdcb79f33e98c070c411ba"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "墙头杏花",
        "preface": "",
        "paragraphs": [
            "红杏西邻树，过墙无数花。",
            "相烦问春色，端的属谁家。"
        ],
        "notes": "",
        "id": "4751ca4b0fd480ae4684d5c0b542a918"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "金陵怀古",
        "preface": "",
        "paragraphs": [
            "宫砖卖尽雨崩墙，苜蓿秋红满夕阳。",
            "玉树后庭花不见，北人租地种茴香。"
        ],
        "notes": "",
        "id": "18d0d5505382f22bf6e4660f06e81375"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "墨梅寄因上人  其一",
        "preface": "",
        "paragraphs": [
            "寒枝香在天外，疏花影流水中。",
            "梨云夜深清梦，草玄笔底春风。"
        ],
        "notes": "",
        "id": "ea1bc9ca9edfe707b242589fadf28aff"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "墨梅寄因上人  其二",
        "preface": "",
        "paragraphs": [
            "梦觉霜林堕月，眼明野水浮枝。",
            "横玉不吹春去，断缣闲写相思。"
        ],
        "notes": "",
        "id": "2f6f4f56fc4d2218467b907ebd43e088"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "长信秋",
        "preface": "",
        "paragraphs": [
            "长信秋来月自圆，夜香犹拜玉阶前。",
            "妾今不愿君王宠，惟愿君王寿万年。"
        ],
        "notes": "",
        "id": "37bd87ce23f4e3aa15b025f386d3a12d"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "句曲王尊师",
        "preface": "",
        "paragraphs": [
            "不与俗人接，草堂云自封。",
            "有时炼丹去，无处觅行踪。",
            "树暖猴扪虱，花香鹿养茸。",
            "曾期尸解后，终隠大茅峰。"
        ],
        "notes": "",
        "id": "0d0002b304daa9c199e96baaed5642c1"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "萍",
        "preface": "",
        "paragraphs": [
            "风波长不定，浪迹在天涯。",
            "莫怨身轻薄，前生是柳花。"
        ],
        "notes": "",
        "id": "69ec3ab4b606ea64944ff5c1621d2e63"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "山中僧",
        "preface": "",
        "paragraphs": [
            "雪顶霜眉齿半稀，跏趺苔石看云归。",
            "山童扫叶鹤飞起，狼籍松花满衲衣。"
        ],
        "notes": "",
        "id": "30ad1229e0abbe5a3b92bf8dae903862"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "唐人四马卷  其一",
        "preface": "",
        "paragraphs": [
            "金衔初脱齿新齐，蹄玉无声赤汗微。",
            "昨日杏园春宴罢，满身红雨带花归。"
        ],
        "notes": "",
        "id": "e48f8f00e6361d1685f54fd8b330bf73"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "唐人四马卷  其二",
        "preface": "",
        "paragraphs": [
            "簇仗回来玉勒闲，黄门牵向落花间。",
            "君王不爱长杨猎，嘶入春风十二闲。"
        ],
        "notes": "",
        "id": "518109b42795eda4c2be56f581ac7831"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "唐人四马卷  其三",
        "preface": "",
        "paragraphs": [
            "霜蹄踏月早朝回，尾弄红丝拂紫苔。",
            "日暖龙池初洗罢，尚方闻进御鞍来。"
        ],
        "notes": "",
        "id": "b8b39a4f4e1a772ccf9268af83df4764"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "唐人四马卷  其四",
        "preface": "",
        "paragraphs": [
            "太仆新调试锦鞯，九重日色照连钱。",
            "春来兴庆池边路，偏称宫中软玉鞭。"
        ],
        "notes": "",
        "id": "99e756c7013567a4150c787283d52ed8"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "宫人斜",
        "preface": "",
        "paragraphs": [
            "步摇明月冷无光，骨掩春泥草亦芳。",
            "艳魄不随红粉尽，化为蝴蝶舞昭阳。"
        ],
        "notes": "",
        "id": "a42f861202f8fea30adb8604d241681d"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "游楞伽寺",
        "preface": "",
        "paragraphs": [
            "萝迳入苍霭，钟声来翠微。",
            "招提在何许，云外一僧归。"
        ],
        "notes": "",
        "id": "597b2e6f5ebe8084fd116dbcbde68f1f"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "猿",
        "preface": "",
        "paragraphs": [
            "巴峡闻声愁断肠，冷泉照影绿阴凉。",
            "藤摇乱雨领儿过，树晒斜阳拾虱忙。",
            "献果去寻幽洞远，攀萝来撼落花香。",
            "空山月暗无人见，啼入白云深处藏。"
        ],
        "notes": "",
        "id": "2a13c30208c57e3fcbc6c7e38ac4ebea"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "鹤",
        "preface": "",
        "paragraphs": [
            "毛骨珊珊白雪清，千年世上顶丹成。",
            "晴飞碧落秋空阔，露立瑶台夜月明。",
            "仙岛云深归有信，天坛花落步无声。",
            "时来华表何人识，依旧翻身上玉京。"
        ],
        "notes": "",
        "id": "46fa592370cc18a3c6ba7d05342c8b0e"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "游天姥山",
        "preface": "",
        "paragraphs": [
            "欲去不得路，自将萝茑扪。",
            "相逢采药叟，偶入落花村。",
            "晴草鹿眠软，雨潭鱼上浑。",
            "无人动烟火，应取晓霞吞。"
        ],
        "notes": "",
        "id": "349a9e5389b54f3ba2a1e0c36aca83b3"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "寄题无照西园",
        "preface": "",
        "paragraphs": [
            "近地栖禅室，祇园草木薰。",
            "鞋香花洞雨，衣润石栏云。",
            "松吹和琴杂，茶烟到树分。",
            "遥知道林辈，来此论玄文。"
        ],
        "notes": "",
        "id": "26167c9519de0dda475871d3594dd178"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "寄断江上人",
        "preface": "",
        "paragraphs": [
            "长江泻百滩，句截断狂澜。",
            "片石青松下，孤风白日寒。",
            "空花随麈落，晓月对棋残。",
            "谁共清吟癖，岩扉敞夜阑。"
        ],
        "notes": "",
        "id": "2d695fe2507d12aca04c7f4771197251"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "寄钱翼之",
        "preface": "",
        "paragraphs": [
            "作赋拟相如，何人诵子虚。",
            "琴弹中散操，扇玩右军书。",
            "北阙青云近，南冠白髪疏。",
            "烦君传遗逸，著我入樵渔。"
        ],
        "notes": "",
        "id": "af4a54f5f81fcee0108def433b734799"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "扬州即事",
        "preface": "",
        "paragraphs": [
            "玉垒开方面，金汤控上游。",
            "连营骠骑宅，重柝雁行楼。",
            "彊弩虚空发，飞桥日夜浮。",
            "烟生烽燧地，草死虎狼秋。",
            "此处兵威震，当时国步忧。",
            "六年襄郡守，三策荩臣谋。",
            "大将深围陷，长江万里休。",
            "两淮先按堵，孤注独横筹。",
            "破竹才乘势，闻风已置邮。",
            "乾坤机轴转，海岳版图收。",
            "春变山堂柳，波通汴水鸥。",
            "平坡南下马，远渡北来舟。",
            "无复琼花梦，犹余芍药愁。",
            "尘埃何竖子，还拥黑貂裘。"
        ],
        "notes": "",
        "id": "3b21b38ae5eea6631ecd61e0e19e1e24"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "商人妇",
        "preface": "",
        "paragraphs": [
            "日日湖头望，望夫夫未回。",
            "无情春水恨，祇送别船来。"
        ],
        "notes": "",
        "id": "a81adfab4ea5f06beb380dec6c697e9d"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "玉环病齿图",
        "preface": "",
        "paragraphs": [
            "一点春寒入瓠犀，海棠花下独颦眉。",
            "内厨几日无宣唤，不问君王索荔枝。"
        ],
        "notes": "",
        "id": "593756fe7674d6626ed5c0207e9c2252"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "琵琶",
        "preface": "",
        "paragraphs": [
            "一片相思木，声含古塞秋。",
            "琵琶是谁制，长拨别离愁。"
        ],
        "notes": "",
        "id": "7469ddcf8660ffd54da9e4892285f972"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "杜工部祠",
        "preface": "",
        "paragraphs": [
            "老病思明主，乾坤入苦吟。",
            "秋风茅屋句，春日杜鹃心。",
            "诗史孤忠在，文星万古沉。",
            "祇应忆李白，到海去相寻。"
        ],
        "notes": "",
        "id": "9aef0dc5fe315cb010f2023ac2bf6910"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "山中",
        "preface": "",
        "paragraphs": [
            "半岭松声樵客分，一溪春草鹿成群。",
            "采芝人入翠微去，丹灶石坛空白云。"
        ],
        "notes": "",
        "id": "bae57b0a87cac1f9a9139d3af2e461af"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "湘竹杖寄无住",
        "preface": "",
        "paragraphs": [
            "采向舜妃江庙前，得来贾客木兰船。",
            "老宜泉石搘慵态，吟称烟霞倚瘦肩。",
            "宴坐夜和金锡憩，经行春卓紫苔穿。",
            "知师道价神龙护，莫漫腾空去九天。"
        ],
        "notes": "",
        "id": "b5aa5edf2138927087b77927cde80872"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "老将",
        "preface": "",
        "paragraphs": [
            "杀气消磨暗铁衣，夜看太白剑无辉。",
            "旧时麾下谁相问，半去封侯半不归。"
        ],
        "notes": "",
        "id": "209833ccc9ad043c20d86117d829a529"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "老马",
        "preface": "",
        "paragraphs": [
            "瘦蹄生入玉门关，病放沙场战骨闲。",
            "归龁残刍应有泪，将军头白戍天山。"
        ],
        "notes": "",
        "id": "8279ce1800b82769471716f1b9407e5a"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "老农",
        "preface": "",
        "paragraphs": [
            "倩搔背痒坐深村，爱说前朝赐帛恩。",
            "县帖不来寻社长，自摊牛契教玄孙。"
        ],
        "notes": "",
        "id": "3b0f8f0ae30e45d0933c21e033f73a32"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "老牛",
        "preface": "",
        "paragraphs": [
            "草绳穿鼻系柴扉，残喘无人问是非。",
            "春雨一犁鞭不动，夕阳空送牧儿归。"
        ],
        "notes": "",
        "id": "4062054e8f532b66659d6b7eab4041d6"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "如镜伐竹架过墙葡萄断竹插地复生枝叶无住序曰瑞竹余以诗赠之",
        "preface": "",
        "paragraphs": [
            "为引寒藤延晚翠，试栽碧玉动秋根。",
            "凤梢依旧生虚籁，龙箨相将添远孙。",
            "林月过庭窥断影，茶烟润色到啼痕。",
            "汤休丽藻题还徧，贝叶应多此处繙。"
        ],
        "notes": "",
        "id": "6c16a335debed25e1904f5588cd229aa"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "无题",
        "preface": "",
        "paragraphs": [
            "花影玲珑满绣床，自调绿绮背红窗。",
            "惆怅佳期学弦线，七条哀怨不成双。"
        ],
        "notes": "",
        "id": "39e642c2c608315c9fe9b4f9018da628"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "寄衣曲  其一",
        "preface": "",
        "paragraphs": [
            "闻有宫袍赐，翻令闺意伤。",
            "良人在行伍，祇待妾衣裳。"
        ],
        "notes": "",
        "id": "2c4b4f828e2ac64ab48fd1f27f4ac88e"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "寄衣曲  其二",
        "preface": "",
        "paragraphs": [
            "征衣须早寄，遥忆藁砧寒。",
            "莫讶啼痕少，相思泪已干。"
        ],
        "notes": "",
        "id": "19d2d50643bb41a679003e37592c0b21"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "赠竺炼师",
        "preface": "",
        "paragraphs": [
            "姓疑干竺古先生，霞外幽栖近四明。",
            "履斗星移冠剑影，步虚风引珮环声。",
            "蘂宫夜唤青鸾降，花洞朝骑白鹿行。",
            "长使芝童看药灶，为耽琼液过蓬瀛。",
            "鹤传仙语归华表，鱼寄丹书上赤城。",
            "怪石醉中拈笔画，险棋静里按图争。",
            "玉桃窃惯慵留种，瑶草寻多尽识名。",
            "缩地日携龙作杖，卧云时约凤吹笙。",
            "海边定与安期遇，关上当逢尹喜迎。",
            "我本翠寒山道士，相随便欲采黄精。"
        ],
        "notes": "",
        "id": "e4f28607a85fbb7119443d42cb933592"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "送翟山人",
        "preface": "",
        "paragraphs": [
            "圣代容高尚，山林隠去休。",
            "方知尧舜日，亦自有巢由。"
        ],
        "notes": "",
        "id": "5a234a49abe1e14de6216b66fc379d52"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "赠日东僧",
        "preface": "",
        "paragraphs": [
            "肄业重溟外，随缘大夏中。",
            "锡飞鲸海静，杯渡蜃楼空。",
            "音信千峰隔，华夷一水通。",
            "秋深故国梦，应与逝川东。"
        ],
        "notes": "",
        "id": "48b5778063b8e78cb5df1f880b17e685"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "江山万里图",
        "preface": "",
        "paragraphs": [
            "只尺寒流千万峰，湍声寂寂暮猿空。",
            "买船欲泛春潮雨，楚树吴云是画中。"
        ],
        "notes": "",
        "id": "a52126d1c0065690b03a409976d76bb2"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "江南曲",
        "preface": "",
        "paragraphs": [
            "遥天碧荡荡，远草绿愔愔。",
            "并作相思海，春来一样深。"
        ],
        "notes": "",
        "id": "8ca92f1551005bbd68de4ba8f0aca240"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "蕃厘观感琼花",
        "preface": "",
        "paragraphs": [
            "后土祠南裔，坤维媲室家。",
            "国封严典礼，宫祀尚褒嘉。",
            "不是神灵异，焉能眷迩遐。",
            "应须有玉女，到此赏琼葩。",
            "丽服从空降，明粧倚日斜。",
            "同挥五云扇，共驻七香车。",
            "月姊羞调粉，风姨罢散花。",
            "青童回绛节，金母屏彤霞。",
            "故事唐时盛，佳名数代夸。",
            "尘根虽下界，天意在中华。",
            "雪让珑璁巧，冰销刻镂瑕。",
            "人间惟独尔，地上更何加。",
            "万蘤殊寥落，群芳避艳邪。",
            "玫瑰诚执御，芍药等泥沙。",
            "圣运俄惊辍，兵强忽肆拏。",
            "舛讹难核实，真赝遂聱牙。",
            "雷雨还惊蛰，潜藏重发芽。",
            "旁枝微旧崛，新叶漫荣荂。",
            "尤品终芜没，珍蕤逐水涯。",
            "两朝成草莽，九庙杂龙蛇。",
            "古殿兰旗暗，残炉桂燎赊。",
            "蕣颜愁想像，珠树绝骄奢。",
            "寂寞无双誉，徘徊但自嗟。",
            "八仙聊免俗，消得宝栏遮。"
        ],
        "notes": "",
        "id": "18eeb0ac456a9deedfd8a72ddaf188b8"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "送母丘秀才自黔中归益川",
        "preface": "",
        "paragraphs": [
            "黔南万里地，剑外去宁亲。",
            "蜀魄花成血，山魈树隠身。",
            "竹枝歌峡夜，椰子醉蛮春。",
            "归访王孙宅，弹琴有故人。"
        ],
        "notes": "",
        "id": "ca0c8bb0e5639d02dadf80b26e343d6e"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "郊外晚望",
        "preface": "",
        "paragraphs": [
            "野旷行人少，林荒夕照微。",
            "烟中一声笛，何处牧儿归。"
        ],
        "notes": "",
        "id": "0370c363430823ba1f0379e4f913abc5"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "扬州",
        "preface": "",
        "paragraphs": [
            "红桥二十四，明月照笙歌。",
            "若是迷楼在，游人应更多。"
        ],
        "notes": "",
        "id": "3125bd230d13c7e9b1e14f5181fb1236"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "寄山中僧",
        "preface": "",
        "paragraphs": [
            "名山旧隠岩峦秀，精舍萧闲殿阁虚。",
            "像礼旃檀千古佛，经翻贝叶五天书。",
            "兽依草座跏趺后，禽下花台施食余。",
            "空翠湿衣横楖栗，绀泉澄钵涌芙蕖。",
            "鹫峰梦遶云中寺，鹿苑身栖物外居。",
            "清梵夜回松月冷，孤禅昼起柏烟疏。",
            "曙钟寒韵侵虚籁，午供春香入野芜。",
            "道念有时怜老病，尘缘无计问真如。",
            "远公若许来同社，陶令何妨去结庐。",
            "便向东林傍尊宿，菩提从此发心初。"
        ],
        "notes": "",
        "id": "ab21f735d86785b40d90ebbed878538b"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "游三茅华阳诸洞  其一",
        "preface": "",
        "paragraphs": [
            "冠带寒星帔剪霞，步虚去宴玉宸家。",
            "醉归却跨青鸾下，冲落碧桃无数花。"
        ],
        "notes": "",
        "id": "25847b8b6293c87cc70414383e3aed0d"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "游三茅华阳诸洞  其二",
        "preface": "",
        "paragraphs": [
            "玉案清香彻夜焚，紫烟成盖覆茅君。",
            "数声金磬秋坛霁，敲碎遥天一缕云。"
        ],
        "notes": "",
        "id": "a2dd6b28abbc035994780a9e88e4cefb"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "游三茅华阳诸洞  其三",
        "preface": "",
        "paragraphs": [
            "书满琅函秘不开，云窗雾阁锁青苔。",
            "门前白鹿将麑过，定是避秦人引来。"
        ],
        "notes": "",
        "id": "0cbec2fe63b3b664deb69d7e0f14cd0d"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "游三茅华阳诸洞  其四",
        "preface": "",
        "paragraphs": [
            "淡染云霞五色衣，杏坛朝罢对花披。",
            "洞中养只千年鹤，长被仙人来借骑。"
        ],
        "notes": "",
        "id": "20f66b8edd6d9ed8accfb5be13ab4702"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "墨梅",
        "preface": "",
        "paragraphs": [
            "生意玄烟里，春工毛颖中。",
            "枝头两三蕊，开不假东风。",
            "似到孤山下，斜枝入眼中。",
            "分明几点雪，欲折又成空。"
        ],
        "notes": "",
        "id": "502abd83db9a1c3db1dd5842f2a4c786"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "杭州",
        "preface": "",
        "paragraphs": [
            "锦绣波翻太液空，一池寒雨落芙蓉。",
            "内前尚有中官住，却听西蕃寺里钟。"
        ],
        "notes": "",
        "id": "439edb6fc642c79c324fdff6b41f0567"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "罗唝曲",
        "preface": "",
        "paragraphs": [
            "玉井荷花碧，中藏偶意深。",
            "绿房千万菂，多少可怜心。"
        ],
        "notes": "",
        "id": "3156b2527858ce8f848e1f820756cbb1"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "四皓",
        "preface": "",
        "paragraphs": [
            "四老本英雄，来成羽翼功。",
            "向令秦重士，未必隠山中。"
        ],
        "notes": "",
        "id": "2932d743a2b8c050083cc69a92b2f769"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "子陵",
        "preface": "",
        "paragraphs": [
            "乾坤罢战尘，渔钓可藏身。",
            "何事刘文叔，犹来觅故人。"
        ],
        "notes": "",
        "id": "284df75af95b8499941b982ceac5fe0d"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "孔明",
        "preface": "",
        "paragraphs": [
            "有心兴汉室，不意托孤儿。",
            "帝昔曾三顾，臣今表出师。"
        ],
        "notes": "",
        "id": "22d96bd02369d6d731e8349fcde4c7a2"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "渊明",
        "preface": "",
        "paragraphs": [
            "心寄羲皇上，生逢晋宋时。",
            "风流千古意，只有杜鹃知。"
        ],
        "notes": "",
        "id": "fece9c0b3dff56c2ed456a166250a701"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "春归",
        "preface": "",
        "paragraphs": [
            "报道春归去，忙来看落红。",
            "岂知春不去，还在绿阴中。"
        ],
        "notes": "",
        "id": "d09da27c1a5e88d3b35781c04d4add93"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "渔父",
        "preface": "",
        "paragraphs": [
            "纫草成春服，汲湘供晚炊。",
            "人间风浪险，醉里几曾知。"
        ],
        "notes": "",
        "id": "789580899b96d48e69c87919626edc1a"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "马塍",
        "preface": "",
        "paragraphs": [
            "桃李宫城近，偏承雨露恩。",
            "至今耕种地，一半作花园。"
        ],
        "notes": "",
        "id": "8246bd9d1b933cb916b11875e9d289ef"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "苏堤",
        "preface": "",
        "paragraphs": [
            "汉苑花何处，唐陵柏已空。",
            "相逢大堤柳，令我忆苏公。"
        ],
        "notes": "",
        "id": "4a7ff960ba9e1ae89a82175e053be360"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "玉津园",
        "preface": "",
        "paragraphs": [
            "御爱花无主，长生树几时。",
            "青青辇路草，尽属牧羊儿。"
        ],
        "notes": "",
        "id": "688102e303bc5bb6b6873dce43bb5fea"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "武穆坟",
        "preface": "",
        "paragraphs": [
            "若论将军勇，神京反掌图。",
            "中原数千里，可惜葬西湖。"
        ],
        "notes": "",
        "id": "0c85e486f34edce8f86715ba2325486c"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "祚德庙",
        "preface": "",
        "paragraphs": [
            "祀典当时盛，忠曾保赵孤。",
            "谁知宋祚绝，今与庙俱无。"
        ],
        "notes": "",
        "id": "ca566989fbfb7cb9e5cd136dc30ec00d"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "景灵宫",
        "preface": "",
        "paragraphs": [
            "孟月祠原庙，都人忆故宫。",
            "当年驾幸处，乔木鸟呼风。"
        ],
        "notes": "",
        "id": "a1175614c47f991addd24b4cbfdf8199"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "杭州",
        "preface": "",
        "paragraphs": [
            "山势犹龙凤，行宫已劫灰。",
            "北人偏怅望，曾见汴京来。"
        ],
        "notes": "",
        "id": "e89acc1335cf6c80c648b6814e19e7be"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "建业怀古",
        "preface": "",
        "paragraphs": [
            "离居迫驰道，晨往内西门。",
            "屏营无顾问，偶逢路人言。",
            "昔有六代宫，今为百姓园。",
            "阿阁余故基，层城但颓垣。",
            "金铺失严邃，玉座变荒原。",
            "陈昏蚤堕灭，隋奢亟崩奔。",
            "乐极终复悲，替兴相覆翻。",
            "结绮徒构恨，临春工锁冤。",
            "贵嫔艳亦无，丽华皆不存。",
            "高堧鸟乌集，沃壤蓬麻繁。",
            "鸮如拜月魄，蝶化寻芳魂。",
            "草遗旧裙色，花泫新啼痕。",
            "空余龙津水，流入鱼藻浑。",
            "犹涵睿泽在，尚感阳和恩。",
            "孰知涓滴微，曾悦万乘尊。",
            "坐令刍荛贱，禊饮污其源。",
            "念彼禾黍地，凄然难具论。",
            "宠深乃见辱，涕下还成吞。"
        ],
        "notes": "",
        "id": "40df54c4a4d40a2248e06cce76214258"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "海上自之罘至成山览秦皇汉武遗迹",
        "preface": "",
        "paragraphs": [
            "雾气沈坤极，涛声撼北溟。",
            "云霞五色水，丹碧万重屏。",
            "脉络华夷秀，并吞宇宙青。",
            "石梁横地户，洞构压风霆。",
            "砰磕纷鸣鼓，漰渹疾建瓴。",
            "提封思霸主，巡狩陟遐坰。",
            "黔首何多难，皇居不少宁。",
            "山驱麟避薮，海塞蜃迁庭。",
            "卤簿周荒服，鳞虫畏典刑。",
            "天吴惊象驾，精卫泣銮铃。",
            "浪激秦嬴怒，崖崩汉武灵。",
            "空悲祖龙死，但觉鲍鱼腥。",
            "采药终骄妄，求仙竟杳冥。",
            "惟闻传二世，无复享千龄。",
            "古昔飞腾客，能存变化形。",
            "解交乌兔髓，定翳凤凰翎。",
            "玉检微藏旨，金丹别有经。",
            "东华司筭历，南岳考功铭。",
            "亿劫开玄閟，三宫护紫扃。",
            "睿仁斯可冀，淫暴讵堪听。",
            "漫致安期舄，虚邀阿母𫐌。",
            "昆池波鼎沸，阿阁土花零。",
            "夜雨蛇升树，春潮蛤上汀。",
            "茂陵迷乱草，禁苑暗流萤。",
            "奢侈如飘电，危亡若炳星。",
            "明君当至治，方士或来停。",
            "火宅休生棘，情河易转萍。",
            "愿逢清静化，昌运几时丁。"
        ],
        "notes": "",
        "id": "d9d322fef3dd3c2e489344acf499ad30"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "忆旧寄金陵冯寿之",
        "preface": "",
        "paragraphs": [
            "忆昔江东日，离居托孟邻。",
            "儒家见君好，谈席偶情亲。",
            "南斗文昌近，西山爽气新。",
            "骊珠惊俗眼，琼树倚芳晨。",
            "大雅今重臯，奇才岂易伦。",
            "珊瑚生海网，汗血出天津。",
            "句满鸡林贾，名齐雁塔人。",
            "传经心入圣，用笔意凝神。",
            "射策应先手，藏环定后身。",
            "巨流思待济，吾道诎当伸。",
            "落魄伤迟迈，依栖笑隠沦。",
            "三年为倦翼，万里作穷鳞。",
            "伏枕思霜橘，归溪恋紫莼。",
            "鸿稀石城信，鱼隔太湖滨。",
            "故宅闲多草，空船独采苹。",
            "夜吟酬蟋蟀，暮景叹麒麟。",
            "老恐襟期断，悲怀辙迹陈。",
            "旧峰还似洛，淮水想犹秦。",
            "胜地登临数，殊乡梦寐频。",
            "潮吞李白月，花动谢安春。",
            "有兴须相觅，无聊漫自呻。",
            "休疑交契阔，尚觉胆轮囷。",
            "远物那堪赠，佳音欲细询。",
            "劳歌因奉寄，题罢更沾巾。"
        ],
        "notes": "",
        "id": "eede00a339773931bc977c08e94cd40e"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "咏石得天字",
        "preface": "",
        "paragraphs": [
            "肢脉昆仑析，胚浑混沌先。",
            "灵分玄岛峙，秀聚景云鲜。",
            "覆压风雷窟，枝撑宇宙穿。",
            "崚嶒攲筿雾，历棘耸萝烟。",
            "嶪嶪栖危壁，磷磷过瘦涓。",
            "雨攻绳眼断，浪击弹窝圆。",
            "笔架珊瑚竖，屏围玛瑙偏。",
            "骨攒狞鬼竦，脊凸老蛟跧。",
            "剑卓空苍色，矛森紫翠颠。",
            "丑宜镌鸟篆，刚可利龙泉。",
            "怪渍潮纹湿，顽和地轴连。",
            "筼筜梢映带，薜荔叶萦缠。",
            "磊磈蛇身缩，崩峥凤势偏。",
            "藓侵题字处，藤络倚筇边。",
            "碎砾铺文贝，尖峰斫黛莲。",
            "窦深膏乳滴，甃润土花沿。",
            "俨若峨冠者，昂如峻士焉。",
            "磴危欺木屐，矶滑怯苔毡。",
            "移恐岚光动，扪嗔野蔓牵。",
            "冲湍声类磬，泻瀑韵成弦。",
            "硬性辞斤凿，嵌形欠画传。",
            "鼓歌伤莫续，鼎句叹难联。",
            "砥砺诚由著，磨礲学及迁。",
            "畜奇希抱璞，炼饵诧飞仙。",
            "寸势垂千仞，嵬胎结几年。",
            "岩晖知产玉，峡束见奔川。",
            "织女支机稳，山人作枕便。",
            "陨星沈战域，敲火出渔船。",
            "异或称羊化，疑应讶虎眠。",
            "龟埋遗碣下，麟仆古茔前。",
            "屹立中流壮，平施大础坚。",
            "怀沙嗟放逐，凝魄惜婵娟。",
            "德必穹碑纪，词当巨砚研。",
            "险思经滟滪，功拟勒燕然。",
            "嵩岱归诸掌，蓬瀛寄一拳。",
            "不须填碧海，直欲补青天。"
        ],
        "notes": "",
        "id": "cc91303599b1f4cd129e98edf2b6f622"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "答无住和太初韵见寄",
        "preface": "",
        "paragraphs": [
            "宝地人来少，柽阴自晚晴。",
            "片云依石润，孤磬出花清。",
            "竹笕分泉细，檀烟上㲲轻。",
            "勒铭留水寺，应供宿江城。",
            "适楚涛喧定，归吴雪滞行。",
            "雨苔粘冻屐，廊叶覆闲枰。",
            "琴为蛇纹买，书因鸟迹评。",
            "眼高无佛祖，诗癖有山兄。",
            "句妙唐风在，心空汉月明。",
            "昼禅休树影，夜梵杂松声。",
            "夏减游方兴，秋添住岳情。",
            "何时修白业，去结嬾残盟。"
        ],
        "notes": "",
        "id": "3ae2790cbdb4d81c0759b813dcd255c4"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "简翼之",
        "preface": "",
        "paragraphs": [
            "碧树绿芜空乱云，故人何处隔江村。",
            "旧书在手再三读，新恨从头又一番。",
            "竹帻随行家具活，兰亭摹出典刑存。",
            "几时定访扬雄宅，为问太玄经里言。"
        ],
        "notes": "",
        "id": "396472dad31610c8a3a605327a5f5b4d"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "送陈衡中之越",
        "preface": "",
        "paragraphs": [
            "见说会稽郡，风流如晋时。",
            "贫惟将母去，清不要人知。",
            "修竹王猷宅，春风夏禹祠。",
            "到官游有暇，好寄剡中诗。"
        ],
        "notes": "",
        "id": "136696e6bdccb645fb35cc15d60b46d0"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "蝉",
        "preface": "",
        "paragraphs": [
            "高柳夕阳收，繁弦奏未休。",
            "数声风露饱，一壳古今愁。",
            "凉思知秦树，哀鸣乱渭流。",
            "年年离别处，几曲送残秋。"
        ],
        "notes": "",
        "id": "c78960c0f29bf62e94bde35d39a4c442"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "上冯集贤",
        "preface": "",
        "paragraphs": [
            "忠言如海胆如山，趣入金门虎豹间。",
            "玉笋晓班联鹭序，紫檀春殿对龙颜。",
            "气凌百辟星辰动，赋就三都造化闲。",
            "岂向长沙淹贾傅，淳风会见笔追还。"
        ],
        "notes": "",
        "id": "89bbae7e2829fdf65e7e9a0775be5e62"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "送闵思齐浙东帅府掾",
        "preface": "",
        "paragraphs": [
            "南越连闽徼，东瀛贡百蛮。",
            "军营威帅阃，记室比官班。",
            "之子称时彦，群公誉早攀。",
            "诗坛堪白战，幕府政朱颜。",
            "横槊金飚动，谈兵玉帐闲。",
            "货通夷舶富，民羡国风还。",
            "夜柝鲸潜海，春旗豹隠山。",
            "携琴游有暇，挈榼酒休悭。",
            "将佐知书贵，勋名待诏颁。",
            "孟坚词讼作，留照汗青间。"
        ],
        "notes": "",
        "id": "92fab95497c22296a2531fecbf952a68"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "喜马伯庸待制扈从还京",
        "preface": "",
        "paragraphs": [
            "严跸传声入建章，汉官趋陛肃鸳行。",
            "驾回黄道清尘动，人在金銮白日长。",
            "承诏晓闻天语近，赐衣春觉圣恩香。",
            "马卿赋猎兼忠谏，独许骖乘锡尚方。"
        ],
        "notes": "",
        "id": "2855da38faaf4b6595a2b2a586ad45a8"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "送陈行之之信州推官",
        "preface": "",
        "paragraphs": [
            "汉守曾悬榻，家声复世纶。",
            "赞廉推雅士，列郡重嘉宾。",
            "昭代详刑谳，贤僚体圣仁。",
            "袴襦怜故老，狴犴念冤人。",
            "英干登时望，文华异等伦。",
            "固宜膺宠渥，岂但活罢民。",
            "江左名藩旧，风流佐幕新。",
            "平反须有颂，刚决看如神。",
            "郄鉴初荣养，黄香早缔婣。",
            "锦还乡已昼，彩戏室俄春。",
            "自补寻山屐，谁亲垫雨巾。",
            "拊循恩易洽，煦妪俗当淳。",
            "曲动阳关叠，樽移祖帐陈。",
            "未能忘手握，何得更情亲。",
            "羡尔丹霄贵，悲余白髪贫。",
            "尚期金鼎药，犹客素衣尘。",
            "岩壑将幽赏，烟霞欲隠沦。",
            "交游千古事，离别百年身。",
            "楚泽寒多雁，吴波暖见鳞。",
            "相思不相见，音问莫辞频。"
        ],
        "notes": "",
        "id": "26b5fe3a98d37aa27b15ae97c41f98f7"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "寄翰苑所知",
        "preface": "",
        "paragraphs": [
            "多士当文治，明良际盛时。",
            "骚坛先佩印，策阵已搴旗。",
            "西极蹄千里，南溟翼四垂。",
            "疾雷天地破，崩岳鬼神移。",
            "学过三都赋，神超七步诗。",
            "阴何须大赏，鲍谢只平欺。",
            "尺璧光难掩，华钟响发迟。",
            "人游丹桂窟，凤哕碧梧枝。",
            "汉室方虚席，枚臯复擅词。",
            "数承恩诏见，趋赴重官仪。",
            "黄阁登清要，苍生息旧疲。",
            "星辰侵履舄，桃李傍阶墀。",
            "珂里豪家逐，铜驼乐部随。",
            "行歌金騕褭，醉舞玉参差。",
            "杜曲花偏满，蓬壶酒不辞。",
            "弓开射熊馆，剑倚化龙陂。",
            "秀彦居同宷，轩车出共驰。",
            "侯门相杂遝，寒素独吁嘻。",
            "尘榻应容下，仙舟可待追。",
            "亦惭才莫逮，终负志难衰。",
            "攀附羞萝茑，徬徨向路岐。",
            "未酬题柱兴，徒抱练丝悲。",
            "幽谷音犹涩，盐车力尚卑。",
            "泥途淹𫘧駬，荆棘困黄鹂。",
            "𪾢睆还求友，腾骧却避羁。",
            "愁吟长铗伴，闲梦矮床知。",
            "缝掖今谁贵，乘桴任所之。",
            "短章非善颂，聊以展吾私。"
        ],
        "notes": "",
        "id": "94e24b11418d9286588305c11ba71f3a"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "寻贞白先生旧居",
        "preface": "",
        "paragraphs": [
            "百折历云峤，千花通水源。",
            "寒藤垂到地，怪石立当门。",
            "白壤炼丹赤，清池磨剑浑。",
            "曾来诵经处，片雨滴苔痕。"
        ],
        "notes": "",
        "id": "69e3e9ca7a3e90c60b85e868446a0dff"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "江干暮泊",
        "preface": "",
        "paragraphs": [
            "野色随墟落，江臯烟景饶。",
            "远村明晚烧，高岸没春潮。",
            "览镜芳年去，援毫藻思销。",
            "琴书苦行役，不敢问渔樵。"
        ],
        "notes": "",
        "id": "8477e86cb7d3ec475d4f0dedfb9aef43"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "子陵祠堂",
        "preface": "",
        "paragraphs": [
            "一见故人归去来，渔竿不肯博三台。",
            "汉陵今日无抔土，惟独先生有钓台。"
        ],
        "notes": "",
        "id": "c9b0f0246d41d7c38068449b075eafc8"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "己亥秋淮南饥客中怀故里朋游寄之",
        "preface": "",
        "paragraphs": [
            "行李依吴榜，飘蓬更楚乡。",
            "山川岁云暮，风雨夜何长。",
            "此地从兵革，斯民复旱蝗。",
            "荐饥怀赈粟，久渴望携浆。",
            "船妇争遗穗，樵童拾弃芒。",
            "哭丧多藁葬，征旅少赢粮。",
            "岂有灾重并，而无户损伤。",
            "一年租幸免，众口饭谁将。",
            "生晚羞干禄，忧时念彼苍。",
            "悲歌思请剑，颓堕辄椎床。",
            "宵枕当寒溜，晨梳候曙光。",
            "牧羊人戢戢，放马草荒荒。",
            "木落明秋野，江空月照霜。",
            "城乌头并白，水树叶先黄。",
            "羁客情难遣，朋侪兴不忘。",
            "投琼花院内，博塞竹林傍。",
            "尚恐诗盟浅，犹嗔吏鞅妨。",
            "偏提随款段，笭箵下沧浪。",
            "稍遂田园计，终须萝薜藏。",
            "松筠亲戚辈，麋鹿弟兄行。",
            "春寺寻暄暖，晴波泛渺茫。",
            "清泉濯足冷，紫菊染巾香。",
            "醉任王侯贵，闲辞礼数忙。",
            "庞公厌州府，陶令乐柴桑。",
            "酬答幽期惬，交游素愿偿。",
            "短章应得附，真赏莫能量。",
            "颇似岑参句，多因杜甫扬。",
            "流传千载后，直欲继前唐。"
        ],
        "notes": "",
        "id": "cdfc40cf949fb1d71fceaa8997cf45d9"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "南峰归云庵",
        "preface": "",
        "paragraphs": [
            "云伴老僧居翠微，老僧应共白云飞。",
            "杖藜西去云东去，日暮僧归云亦归。"
        ],
        "notes": "",
        "id": "9c3e0a5829ab5d75d81863c5bd9f6428"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "建业闲居春思",
        "preface": "",
        "paragraphs": [
            "杜曲芳菲早，江城店舍烟。",
            "雨青榆荚地，风白柳花天。",
            "愁结丁香上，酲余禁酒前。",
            "病多游冶少，春事亦留连。"
        ],
        "notes": "",
        "id": "03321779fe48cf39af6e0d59eb081aa9"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "寄眠云处士",
        "preface": "",
        "paragraphs": [
            "闻说华阳洞，人间第八天。",
            "茅君旌屡降，弘景驾常延。",
            "地吐黄金气，潭流碧玉泉。",
            "神丹光夜发，朱草叶春妍。",
            "羽客家相接，麟洲脉共连。",
            "山遗秦女药，锄得汉朝钱。",
            "处士怀贞遯，长生契宿缘。",
            "童颜曾辟谷，鹤相合成仙。",
            "啸傲三峰上，披研万象先。",
            "囊攒五行物，剑握七星权。",
            "石铫青精饭，风炉紫术烟。",
            "赤松齐远躅，玄俗并遐肩。",
            "九转功将就，双亲念复虔。",
            "却携琼笈转，归枕白云眠。",
            "蓟子家尝历，壶公诀尽传。",
            "路回蓬岛下，杖化葛陂边。",
            "经案苔侵徧，闲枰雨滴穿。",
            "池留洗瓢水，壁挂断琴弦。",
            "蕙帐𤠔空怨，萝窗月自悬。",
            "岩存容怅望，涧去意潺湲。",
            "局久棋多变，寰清鼎又迁。",
            "衲衣期异日，筑室定他年。",
            "季世嗟予晚，幽栖志独坚。",
            "欲随蒲坐具，已办布行缠。",
            "学道无如此，游方恐未然。",
            "尚迟甘旨奉，更被苦恩牵。",
            "脑虑精难满，心忧影或偏。",
            "藓坛情愿扫，茶灶手能煎。",
            "根究婴儿后，参同混沌前。",
            "求真不易遇，师匠早哀怜。"
        ],
        "notes": "",
        "id": "9192399d06ff62f9c019e1229eb5d620"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "辟支岩道人",
        "preface": "",
        "paragraphs": [
            "髪寒多不剃，门雪少曾开。",
            "瓦钵几星芋，石床三面苔。",
            "缘衣虱嬾拾，避猎鹿长来。",
            "见说岩头树，前生手自栽。"
        ],
        "notes": "",
        "id": "dca56f2e43ca6ef6f9f20e2519583c44"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "水驿",
        "preface": "",
        "paragraphs": [
            "水驿相连晓夜行，浑无心记短长亭。",
            "莫笑杨花道飘泊，人生自有一浮萍。"
        ],
        "notes": "",
        "id": "7f47e90131a3fda73ef88c03105a8575"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "李陵台",
        "preface": "",
        "paragraphs": [
            "寒风扬尘走沙石，朔气僵人马辟易。",
            "五千步卒当数万，空拳奋张争无敌。",
            "单于趣降声疾呼，道穷矢尽身为俘。",
            "归无面目见天子，筑台何颜怀故都。",
            "义血不染战场草，宁甘北首阴山老。",
            "空垂远涕望汉天，难洒茂陵松柏边。"
        ],
        "notes": "",
        "id": "93620c4574a339c5191f6525cef51daf"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "灵岩寺上方",
        "preface": "",
        "paragraphs": [
            "霸业销沈烟树浓，吴王台殿梵王宫。",
            "屧廊人去土花碧，香径僧归秋叶红。",
            "飓母射岩风动地，蛟精徙穴雾迷空。",
            "明朝江郭重回首，寺在翠微苍霭中。"
        ],
        "notes": "",
        "id": "51e97a3a798a24352b10d28abd4a8546"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "大涤山道士",
        "preface": "",
        "paragraphs": [
            "童颜几寒暑，编叶当衣裳。",
            "琴古面无漆，柏枯身有香。",
            "树精为老仆，石髓作干粮。",
            "不语坐松下，天风吹髪凉。"
        ],
        "notes": "",
        "id": "c772d36a530673b7dc427a98850fd4ea"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "西湖酒家壁画枯木",
        "preface": "",
        "paragraphs": [
            "衡岳乔松道途远，成都古柏山川隔。",
            "忽惊老树刺眼来，疑是颓崖压东壁。",
            "拗怒风雷龙虎气，盘折造化乾坤力。",
            "阴连沧海一片秋，秀夺西湖两峰色。",
            "寒云苒惹霾昼影，冻藓缘沿借春碧。",
            "醉翁睥睨欲挂衣，禅伯经营思憩锡。",
            "乌鸢冥下踏枝空，猿猱夜过嗔藤仄。",
            "铁干铜柯嗅不香，苍雪玄烟润将滴。",
            "便拟攀萝解纠缠，何烦平地生荆棘。",
            "直须扫去曲碌姿，挥作昂霄数千尺。"
        ],
        "notes": "",
        "id": "a5f42173bca741194e9681bbf90c094c"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "客夜思亲",
        "preface": "",
        "paragraphs": [
            "老妻病女去淮西，慈母居吴鹤髪衰。",
            "我独天涯听夜雨，寒灯三处照相思。"
        ],
        "notes": "",
        "id": "e9044ded7375e6fca6dbe71f9f6d5db6"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "梁隆吉遗冯笔并诗答以长句",
        "preface": "",
        "paragraphs": [
            "吴刚夜入广寒阙，生擒老兔出秋月。",
            "嫦娥泣雨蟾影孤，灵药不舂玉杵歇。",
            "桂花凝毫拔苍绿，蜀丝缠金缕湘竹。",
            "紫兰蕊笑春风愁，莲花仙冠坠簪玉。",
            "松腴点漆光照眸，藤肪捣雪滑欲流。",
            "乐毅小帖排银钩，天马历块无九州。",
            "梦中忘笔那有花，古锥画地飞龙蛇。",
            "觉来寻锥亦无处，但见鸟迹留平沙。"
        ],
        "notes": "",
        "id": "20c957ae95859c390de6fd0f0aec6a6f"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "二乔卷",
        "preface": "",
        "paragraphs": [
            "国色双花相并栽，周郎分得小枝来。",
            "汉宫早有君王见，金屋须教一处开。"
        ],
        "notes": "",
        "id": "b88af562c8d610e0dbf10de215c50a12"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "南岳李道士画双松图",
        "preface": "",
        "paragraphs": [
            "道士醉卧天柱峰，睥睨石上千年之老松。",
            "松精相感入梦寐，化作苍髯双老龙。",
            "酒肠空洞生鳞角，飞出两龙醉不觉。",
            "须臾霹雳撼五岳，丰隆缩手不敢捉。",
            "神灵顷刻归虚无，壁上但见双松图。",
            "松耶龙耶莫能诘，栋梁霖雨藏秃笔。"
        ],
        "notes": "",
        "id": "7a535e4e1890ac1a7ed5e0331d4091a5"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "明皇卧吹箫图",
        "preface": "",
        "paragraphs": [
            "珊瑚枕上玉箫横，一曲霓裳万里行。",
            "漫道九重宫殿远，几曾掩得外边声。"
        ],
        "notes": "",
        "id": "3625da5ba71a2340aeaecccd5d170a7f"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "僧日观画蒲萄",
        "preface": "",
        "paragraphs": [
            "玉山道人苍壁立，胸潴万斛松煤汁。",
            "吐作千年古怪藤，犹带西湖烟雨湿。",
            "元气淋漓草木活，太阴菌蠢虫蛇蛰。",
            "须萦翠雾瘦蛟走，睛抉玄珠黑龙泣。",
            "神剜鬼刻字崛奇，水精火齐光陆离。",
            "天魔擎来帝青宝，鲸波涌出珊瑚枝。",
            "墨花酣春马乳涨，醉梦渴想西凉姿。",
            "风窗秋疑蠹叶语，露架夜忆虬柯垂。",
            "须臾掩卷何所见，月落庭空无影时。"
        ],
        "notes": "",
        "id": "b55464dd3beee1f2115d3ca72209c1c2"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "喜虚碧自龙虎归",
        "preface": "",
        "paragraphs": [
            "雨巾风帽别真师，雪满天坛驾鹤迟。",
            "囊佩山图行几日，棋逢仙客看多时。",
            "丹房芝术春英长，玉洞烟霞夜梦离。",
            "定有壶公远相送，瓢中添著几篇诗。"
        ],
        "notes": "",
        "id": "10e1a7772e8c0cf44db3980e0ef3910d"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "琵琶亭",
        "preface": "",
        "paragraphs": [
            "听彻哀弦泪两行，香山居士未心降。",
            "当年杜老吞声哭，恨不相逢在曲江。"
        ],
        "notes": "",
        "id": "65a22031776bd3591de3206646b45d7d"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "雨篷为吟友题",
        "preface": "",
        "paragraphs": [
            "家分半席并鸥眠，兴堕吴头楚尾天。",
            "机杼晓声柔橹月，帘帷暝色片帆烟。",
            "鱼龙窟宅同春梦，鸡犬图书当夜船。",
            "咫尺五湖晴景好，钓竿闲在草堂前。"
        ],
        "notes": "",
        "id": "e88596d27774835a01ad4ae3509294df"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "昭君曲",
        "preface": "",
        "paragraphs": [
            "毡城万里风雪寒，妾行虽危汉室安。",
            "汉室已安妾终老，妾颜穹庐岂长好。",
            "汉家将相多良策，更选婵娟满宫掖。",
            "单于世世求和亲，汉塞自此无风尘。"
        ],
        "notes": "",
        "id": "18cc4bc8d36c16555c6a91c3363a82cd"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "虎丘",
        "preface": "",
        "paragraphs": [
            "吴晋豪华冷劫灰，竺乾金刹压崔嵬。",
            "玄黄半夜虎精泄，紫翠一峰鳌背来。",
            "池水暗通浦海入，岩扉寒枕白云开。",
            "轮蹄未散鬼吟寂，万壑松风僧定回。"
        ],
        "notes": "",
        "id": "1a8a8ea7d4d9a39cd1fc0c1069e4775e"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "送金华黄晋卿之诸暨州判官",
        "preface": "",
        "paragraphs": [
            "夫子今衡鉴，斯文属在兹。",
            "擅场年鼎盛，抱业器瓌奇。",
            "鹗荐崭头角，鶑迁奋羽仪。",
            "词源倾渤澥，笔阵偃蛟螭。",
            "太极钩深赋，先儒射策辞。",
            "秋闱前决胜，春榜后名驰。",
            "激切波澜立，镌镵物象危。",
            "光芒牛斗宿，标格凤凰池。",
            "袍色宫花称，才华制草宜。",
            "马骄曾杏苑，胪唱果丹墀。",
            "王事勤州佐，官联逼郡麾。",
            "谈经犹宝地，视篆必瓜期。",
            "渐觉要章宠，徐看利泽施。",
            "治应黄霸最，民定邵棠思。",
            "郢雪聆高调，郇云喜近披。",
            "晚陪灵运屐，早访董生帷。",
            "梓匠宁辞斵，樗材忝辱知。",
            "尘凡劳点化，传玩指瑕疵。",
            "我自哀王粲，伊谁说项斯。",
            "碧山招未隠，白髪病相欺。",
            "岁晏空江急，风回落木悲。",
            "雨来孤枕夜，梦别故人时。",
            "留滞飘蓬梗，攀援折桂枝。",
            "愿言多善政，尚得播声诗。"
        ],
        "notes": "",
        "id": "1b7ebc28244622a86c588e2af9c8ef77"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "观沈氏盆开双头莲花戏作",
        "preface": "",
        "paragraphs": [
            "一枝倾国又倾城，笑并香腮百媚生。",
            "湘浦二妃窥宝镜，星宫双六下银泓。",
            "金波影俪婵娟巧，玉露心分沆瀣清。",
            "曾向鸳鸯屏上看，野花空得合欢名。"
        ],
        "notes": "",
        "id": "d48a2c388d0e322faa9c1f677c815ae4"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "送宗上人游金陵",
        "preface": "",
        "paragraphs": [
            "千峰乱水上，一榻到应分。",
            "古像焚香礼，寒钟出定闻。",
            "瓶离剑池月，锡入秣陵云。",
            "好去北山住，草堂休勒文。"
        ],
        "notes": "",
        "id": "292b8c707de3d2e8456e8918e405b9ea"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "吴中菊花盛开",
        "preface": "",
        "paragraphs": [
            "菊花三百六十种，处处名园花不同。",
            "安得化身千百亿，一花著取一吟翁。"
        ],
        "notes": "",
        "id": "ea30600544016f43b9a4b6a419d079db"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "悼郭祥卿录判",
        "preface": "",
        "paragraphs": [
            "燕台气概汾阳裔，赤骥腾骧彩凤飞。",
            "吏鞅晚淹彭泽米，酒钱春典杜陵衣。",
            "西山手板情还适，东里角巾身不归。",
            "空有遗文落人世，朱弦声绝赏音稀。"
        ],
        "notes": "",
        "id": "ebc34c990883982b21f1475e723ffccd"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "题玉环联辔图",
        "preface": "",
        "paragraphs": [
            "赭袍红映缕金衣，笑并花骢酒力微。",
            "试问六龙西幸日，有人曾侍翠华归。"
        ],
        "notes": "",
        "id": "afed89542dd5a8afed303f488ee0fbb4"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "阅张上卿仙游录",
        "preface": "",
        "paragraphs": [
            "汉祖龙飞日，真人豹隠中。",
            "纶音来蓟北，驿传起江东。",
            "圣德深弘教，玄门厚植功。",
            "垂衣轩帝治，问道广成风。",
            "兽梦符坤极，鸿门建震宫。",
            "雨敷皇泽意，雪应紫宸衷。",
            "白玉刊章重，黄金范櫑雄。",
            "制词天藻叠，冠佩露华浓。",
            "宣室繁厘受，高禖敬祀恭。",
            "严斋迎景祚，正念格晨穹。",
            "宇宙枢机运，雷霆寂默通。",
            "扈骖銮从近，恩赉上方隆。",
            "裔演留侯系，经开柱史蒙。",
            "五朝膺显渥，百辟仰精忠。",
            "宗戚勋封盛，师生禄秩崇。",
            "力辞君九锡，首迈爵三公。",
            "第宅仙官府，逍遥绮皓翁。",
            "漆园春未老，蓬岛药何穷。",
            "诏下瑶京鹤，神升绛阙虹。",
            "自期冲举去，谁识寿龄终。",
            "霄驾烟霞远，星坛杖屦空。",
            "图容曾翰苑，遗迹漫崆峒。",
            "太上元无象，微谣讵得工。",
            "独存清净化，为国致年丰。"
        ],
        "notes": "",
        "id": "b60deb2fed2f6d5528d5e4fc7f425a84"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "答无住上人",
        "preface": "",
        "paragraphs": [
            "隠去看看白髪新，草堂资尽箧生尘。",
            "五陵亦有闲相识，只把黄金笑买春。"
        ],
        "notes": "",
        "id": "43d7907784eca130e29f6eff7a5442e1"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "吴江石桥新成",
        "preface": "",
        "paragraphs": [
            "五色何年补泬寥，百弓无地驾琼瑶。",
            "老龙千尺卧寒玉，雌霓半空横彩绡。",
            "天路行看星象逼，江涛怒息水犀嚣。",
            "骑鲸便欲超银汉，直践台阶挹斗杓。"
        ],
        "notes": "",
        "id": "c77ef7a6c26148a00e9c9b3b127b8efb"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "渊明像",
        "preface": "",
        "paragraphs": [
            "环堵萧然瓢屡空，佚名姓字一衰翁。",
            "此身自谓羲皇上，却堕闲人画卷中。"
        ],
        "notes": "",
        "id": "c6c41fe830d7c7d2f7a715555d215985"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "答马怀秀兄弟见访",
        "preface": "",
        "paragraphs": [
            "移家连晚岁，屏迹值春寒。",
            "旧业遗松迳，幽栖远杏坛。",
            "数椽容膝易，五斗折腰难。",
            "有客来排闼，无人为整冠。",
            "讽诗称鲍照，卧雪念袁安。",
            "下里余谁和，高山尔自弹。",
            "迎门屐齿折，扶病带围宽。",
            "乍喜交时彦，相寻到冷官。",
            "邻惊都骑盛，仆出草堂看。",
            "光价连城璧，风流艺苑兰。",
            "老嗟倾盖晚，贫觉布衣单。",
            "午灶添茶具，烟蓑罢钓竿。",
            "传呼闻杜曲，荣耀满江干。",
            "文雅多歆艳，殷勤少接欢。",
            "长鲸钩上掣，巨阙匣中蟠。",
            "笔力千钧弩，襟怀百丈澜。",
            "籍通金马选，诏待紫泥干。",
            "乐毅曾强赵，夷吾遂霸桓。",
            "贵应联万石，功定服三韩。",
            "留取刊彝鼎，勋名未汝阑。"
        ],
        "notes": "",
        "id": "bb06e74e61614f09bbe0b09167e04bed"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "太白扁舟图",
        "preface": "",
        "paragraphs": [
            "锦袍烟艇夜郎西，酒思金銮入直时。",
            "不道相思杜陵老，愁吟落月屋梁诗。"
        ],
        "notes": "",
        "id": "08c642a0603a7efb58a38c04bfafa70c"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "雨夜怀虚碧",
        "preface": "",
        "paragraphs": [
            "共有烟霞疾，襟期江海分。",
            "故人年老别，寒雨夜深闻。",
            "地肺潜通岳，峨眉秀拂云。",
            "何时负笈去，稽首五千文。"
        ],
        "notes": "",
        "id": "c16f84ae7e3d5d9e5e8284679c4c4ceb"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "清明病中",
        "preface": "",
        "paragraphs": [
            "少年令节醉花前，老病花前服药眠。",
            "自检铜人试榆火，午窗烧艾起新烟。"
        ],
        "notes": "",
        "id": "a6183f42792a7bd1cf4acfc9d338d572"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "简无功",
        "preface": "",
        "paragraphs": [
            "种种念予髪，垂垂怀老禅。",
            "公卿既无分，巾钵欲随缘。",
            "布袜云门寺，铜瓶雪窦泉。",
            "他年调水牯，鼻孔不烦穿。"
        ],
        "notes": "",
        "id": "c830393ed1bf1035c8991e5f66a660dd"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "春归",
        "preface": "",
        "paragraphs": [
            "酿蜜筒香蜂报衙，杏梁泥歇燕成家。",
            "浮萍断送春归去，尽向东流载落花。"
        ],
        "notes": "",
        "id": "7cf7b456cb2dc75a41ca73f6496bfacc"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "渔庄为魏济民赋",
        "preface": "",
        "paragraphs": [
            "彭泽归来菊未荒，便投簪绂弄沧浪。",
            "一篷烟火莼鲈兴，数亩茅茨橘柚香。",
            "欸乃几时歌古调，籧篨何处避残阳。",
            "钓闲若枕图书卧，应被人称是墨庄。"
        ],
        "notes": "",
        "id": "d3f2730c0e6bf3a812cc2eb8e65b2336"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "雪夜有怀",
        "preface": "",
        "paragraphs": [
            "雪压狐裘醉玉京，夜闻歌吹到天明。",
            "寒窗病起今头白，始听春蚕食叶声。"
        ],
        "notes": "",
        "id": "31e437a27ab8bb987a224cbfce60016d"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "竹枝词",
        "preface": "",
        "paragraphs": [
            "莫折阊门杨柳条，带将离恨过枫桥。",
            "向道春愁不禁荡，兰舟长放橹轻摇。"
        ],
        "notes": "",
        "id": "43d4addc709aeb8e1674f8be85f08c69"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "唐宫词补遗  其一",
        "preface": "",
        "paragraphs": [
            "海内升平服四夷，远邦贡物尽珍奇。",
            "近颁手诏俱停罢，独许南方进荔枝。"
        ],
        "notes": "",
        "id": "deb3f3766a5ad89d9ff9b5a77f90e6cc"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "唐宫词补遗  其二",
        "preface": "",
        "paragraphs": [
            "罢朝轻辇驻花边，催唤黄门住静鞭。",
            "三十六宫人笑语，上前争索洗儿钱。"
        ],
        "notes": "",
        "id": "49a8181c15d64eed11002f276a3ea00f"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "唐宫词补遗  其三",
        "preface": "",
        "paragraphs": [
            "昭阳仙仗五云中，遥听笙箫起碧空。",
            "夜半月明人望幸，君王自在广寒宫。"
        ],
        "notes": "",
        "id": "2efb7ac873e534417e3df959902a70ec"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "唐宫词补遗  其四",
        "preface": "",
        "paragraphs": [
            "宫娥随驾蜀山回，春日还从内苑来。",
            "闻道上皇忧寝食，御前休报海棠开。"
        ],
        "notes": "",
        "id": "5f0eaf01e08e77cbdd033d592230ed2e"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "髪白解嘲",
        "preface": "",
        "paragraphs": [
            "吴霜两鬓早先秋，闻道愁多会白头。",
            "溪上鹭鸶浑似雪，想应无那一身愁。"
        ],
        "notes": "",
        "id": "c50290b5a3feebce4416406e6e08376a"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "大禹祠",
        "preface": "",
        "paragraphs": [
            "力平水土势回天，功业三千五百年。",
            "四海九州皆禹迹，独留陵寝越山边。"
        ],
        "notes": "",
        "id": "0dcf876e4ab5d9b70185fad0aff79713"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "青衣洞隠者",
        "preface": "",
        "paragraphs": [
            "清泉自盥沐，丱髪不冠巾。",
            "看尽世间事，争如林下人。",
            "啸云岩谷应，坐石鹿麋亲。",
            "莫弃茅庵去，白桃花又春。"
        ],
        "notes": "",
        "id": "ea2ebb9702947c9284a6883b4a6a3b98"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "西湖所见",
        "preface": "",
        "paragraphs": [
            "绿阑干护水鳞鳞，苏小门前柳弄春。",
            "听得语声娇不见，隔帘佯唤卖花人。"
        ],
        "notes": "",
        "id": "7675ee7e44901df1adfc59577d67ba9c"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "贞义女庙",
        "preface": "",
        "paragraphs": [
            "贞女浣纱日，行人去国悲。",
            "生前漂母餽，身后谪仙词。",
            "白月沈魂在，黄金报德迟。",
            "如何孟少府，到此不题诗。"
        ],
        "notes": "",
        "id": "9d6f62912360e3ae2f6fe2dd2cbf2665"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "题许山人居",
        "preface": "",
        "paragraphs": [
            "葺茅栖碧𪩘，梯路上云危。",
            "树影池摇曲，泉声石碍迟。",
            "鸟衔丸罢药，猿拾著残棋。",
            "见说仙家伴，时来觅紫芝。"
        ],
        "notes": "",
        "id": "0b4b483e9dd9913d1ecff87ef422a466"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "江东客中",
        "preface": "",
        "paragraphs": [
            "诗人不是欠生涯，野性从前嬾在家。",
            "冷眼春来元有分，看山看雪看梅花。"
        ],
        "notes": "",
        "id": "5f45c8294d4b1d183c6e2c32c83ad1a6"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "秣陵晚眺",
        "preface": "",
        "paragraphs": [
            "天堑鸿流拥积沙，石城虎踞漫雄夸。",
            "山陵青草六朝地，巷陌乌衣百姓家。",
            "紫盖黄旗消王气，琼枝璧月吊庭花。",
            "孤云更作降旛势，目断楼船日又斜。"
        ],
        "notes": "",
        "id": "2cc87a9014d2ae5574ae8df184f7f1ee"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "田间见",
        "preface": "",
        "paragraphs": [
            "破屋无茅柱脚斜，一农头白病看家。",
            "年来水涝秧难莳，却傍湖塍种藕花。"
        ],
        "notes": "",
        "id": "fa8f5c58a49a1fab5c7a58e23c84637f"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "公子家",
        "preface": "",
        "paragraphs": [
            "朱门当道拥高槐，拂晓鸣驺散乳鸦。",
            "红叱拨骄矜匼匝，黑昆仑黠解琵琶。",
            "姬将银蜡烧明月，犬带金铃卧落花。",
            "不信铜驼荆棘里，百年前是五侯家。"
        ],
        "notes": "",
        "id": "4bf30c9637c6b64dbbeb5e417805fb85"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "宫词  其一",
        "preface": "",
        "paragraphs": [
            "月照芙蓉水殿秋，仙韶一曲奏凉州。",
            "高皇尚爱梨园舞，宣索当年菊部头。"
        ],
        "notes": "",
        "id": "61bcc0bcadd9debdb01cbd3d5db821c0"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "宫词  其二",
        "preface": "",
        "paragraphs": [
            "条脱金寒翠袖冰，羊车梦里辘轳声。",
            "薰炉宿得沈香火，暖却春纤暖玉笙。"
        ],
        "notes": "",
        "id": "c46137f5de478c74844ce5d5b3ccdccd"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "姑苏台",
        "preface": "",
        "paragraphs": [
            "妖艳分明搆祸胎，黄金瓌丽更危台。",
            "笙歌夜倚东风醉，粉黛春从南国来。",
            "原草翠迷行辇迹，野花红发舞衣灰。",
            "豪华肯信今为沼，烟水翻令后世哀。"
        ],
        "notes": "",
        "id": "9dca4ffc02c594de938b17a788aa4bfe"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "长卿",
        "preface": "",
        "paragraphs": [
            "一病文园渴思深，祇应惆怅为鸣琴。",
            "老来减尽凌云气，却赋长门易酒金。"
        ],
        "notes": "",
        "id": "1d29370055b9a02c131bf8cb2af0980e"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "席上赠歌者",
        "preface": "",
        "paragraphs": [
            "十疋吴绫赏水新，一声歌歇杏梁尘。",
            "家徒四壁门如水，那得明珠换美人。"
        ],
        "notes": "",
        "id": "471da22fd02394bc8791947d8548bfa4"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "垂虹亭秋日遣兴",
        "preface": "",
        "paragraphs": [
            "满袖玉皇香案烟，彩霓背上俯晴川。",
            "红黄霜树珊瑚海，黑白云花玳瑁天。",
            "玄圃空离楼十二，丹墀罢对字三千。",
            "吟豪醉蘸吴江水，写与骑鲸李谪仙。"
        ],
        "notes": "",
        "id": "594e8e8fd30caa7010c507674b4fb6ca"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "阿房宫图",
        "preface": "",
        "paragraphs": [
            "千门万户矗青冥，六国脂膏四海兵。",
            "岂但此中非帝业，当时犹更有儒坑。"
        ],
        "notes": "",
        "id": "5a46fb9c5d894fd13d951a67fe73156e"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "送牟都事景阳赴浙东帅幕",
        "preface": "",
        "paragraphs": [
            "蜀郡方齐鲁，文翁迈俊贤。",
            "箕裘承宪业，星宿近台躔。",
            "宇宙汾阳鼎，风云祖逖鞭。",
            "阃威分海徼，节制控闽川。",
            "餽饷功曾立，廉能迹屡传。",
            "儒冠真耀武，帅府重芳年。",
            "参画旌麾右，驰驱将相前。",
            "豪挥惊草檄，燕集见华篇。",
            "吏牍分占授，军机妙转旋。",
            "百蛮元震詟，诸校益贞坚。",
            "训练群材进，钧陶众彦迁。",
            "柳营兵镇肃，莲幕绂光鲜。",
            "除内恩终许，安边诏必怜。",
            "酒容山简醉，骑想葛强联。",
            "日月新尧历，车书旧汉天。",
            "扬雄兼赋颂，嘉什到甘泉。"
        ],
        "notes": "",
        "id": "dee360b81b1ddc3d5b27a3345d32216f"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "骡纲图",
        "preface": "",
        "paragraphs": [
            "剑阁清尘犯属车，纲骡驮得荔支无。",
            "却嫌画史才情少，不作承平舞马图。"
        ],
        "notes": "",
        "id": "3a90b2fa6d9d909d4889d405f34ea238"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "初夏别业",
        "preface": "",
        "paragraphs": [
            "别墅清深无俗人，蛛丝窗户网游尘。",
            "绿阴镂日新欢夏，红雨鏖花故恼春。",
            "病去情怀逢酒恶，困来天气与茶亲。",
            "壁间乌帽长闲却，肯学陶家戴漉巾。"
        ],
        "notes": "",
        "id": "abb30c21df426eff3f094065813cfd9f"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "燕",
        "preface": "",
        "paragraphs": [
            "衔得香泥去，花间日午时。",
            "玉人方睡起，莫讶卷帘迟。"
        ],
        "notes": "",
        "id": "890633bebf4d758cfba6d79f18459867"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "谢僧遗石鎗",
        "preface": "",
        "paragraphs": [
            "远寄奇鎗紫玉形，寒翁欢喜欲镌铭。",
            "茅峰道士传茶诀，林屋山人送水经。",
            "崖瀑松风添瑟缩，地𬬻槐火共青荧。",
            "矮瓶未罄长镵健，且傍云根饱茯苓。"
        ],
        "notes": "",
        "id": "54a364777369eee9813b5c9f75d306d4"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "荷钱",
        "preface": "",
        "paragraphs": [
            "拾来虚费藕丝穿，暴富池塘积万千。",
            "人世不平如买得，夏天那有盖鸥眠。"
        ],
        "notes": "",
        "id": "0cb153cfa4329ba0039ff5521d187b60"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "春日野步书田家",
        "preface": "",
        "paragraphs": [
            "翳日桤阴翠幄遮，葑围高下奕枰斜。",
            "陂塘几曲浅深水，桃李一溪红白花。",
            "赪尾自跳鱼放子，绿头相并鸭眠沙。",
            "春郊景物堪图写，输与烟樵雨牧家。"
        ],
        "notes": "",
        "id": "39005a42d99df6bd10f2800a6430a56a"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "客燕雨怀",
        "preface": "",
        "paragraphs": [
            "蓟门飞雨布袍泥，游子魂销几梦归。",
            "赋有声华羞狗监，泪无气概笑牛衣。",
            "客愁万斛添杯量，春瘦三分减带围。",
            "不似江南烟艇小，柳花如雪荻鱼肥。"
        ],
        "notes": "",
        "id": "6d671994623d19ea2ba481af8feeea75"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "寒食",
        "preface": "",
        "paragraphs": [
            "十日花时九雨风，年年百五病愁中。",
            "春寒不禁香篝火，红蜡青烟忆汉宫。"
        ],
        "notes": "",
        "id": "8ee0270c91d61519c4ba6864bc20f7c0"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "旧内臣家老马",
        "preface": "",
        "paragraphs": [
            "罢直奚官雪满腮，少年曾扈上之回。",
            "金砧戍削蹄多裂，玉秣辛酸齿半摧。",
            "苜蓿地闲春草遍，葡萄宫废野花开。",
            "病嘶破枥秋风夜，犹忆先朝较猎来。"
        ],
        "notes": "",
        "id": "8948310f09b06fdf5d0a145fe9ee7e88"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "蚕妇",
        "preface": "",
        "paragraphs": [
            "缫得新丝白，将来织素缣。",
            "自慙非锦绮，尚被舞人嫌。"
        ],
        "notes": "",
        "id": "aa7f121765537f67d0e75e526bec39f7"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "端石砚",
        "preface": "",
        "paragraphs": [
            "千年岩璞斩新硎，一片琳腴截紫青。",
            "云汉带星来玉匣，墨池蒸雨出沧溟。",
            "烟开雾敛天晶彩，海静江澄地典刑。",
            "要与陶泓作佳传，老磨松液写黄庭。"
        ],
        "notes": "",
        "id": "c6dbbbc3852c05f5a2649f80e940f59a"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "东风",
        "preface": "",
        "paragraphs": [
            "东风吹绿上汀洲，染出江南一片愁。",
            "长到春来问芳草，不知何地可忘忧。"
        ],
        "notes": "",
        "id": "3000f61040bbbdb1b4b95da18294457e"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "无题效李商隠",
        "preface": "",
        "paragraphs": [
            "粧浅颦深凭绮疏，小郎新拜执金吾。",
            "弦中言语分明怨，裀上腰肢准拟扶。",
            "翠履鸳寒慵鬬草，红牙马暖罢樗蒱。",
            "无人商略心头事，潜向花间卜紫姑。"
        ],
        "notes": "",
        "id": "415f6db2af9d3889baf3adaea8468cf3"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "旱乡田父言",
        "preface": "",
        "paragraphs": [
            "疲牛病喘饿桑间，碌碡闲眠麦地干。",
            "残税驱将儿子去，豆畦却倩草人看。"
        ],
        "notes": "",
        "id": "37eabe1c2f20fc3ef426105b529632c8"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "双陆",
        "preface": "",
        "paragraphs": [
            "金缕纹桑斵局坚，红云倒浸一池莲。",
            "星环紫极无多点，月印银潢有两弦。",
            "行采砧声鸣素练，计筹花片落牙钱。",
            "个人惯受卑栖苦，长为归迟罚绮筵。"
        ],
        "notes": "",
        "id": "acde50d7ea8abee5fac246bebdeb6693"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "秣陵寓居",
        "preface": "",
        "paragraphs": [
            "荒园日日涉蓬蒿，破屋年年盖把茅。",
            "向石侧生花倚势，缘墙直上豆攀高。",
            "归兮春草芜三径，老矣松风有二毛。",
            "莫笑家贫拙于事，长须能压榨头糟。"
        ],
        "notes": "",
        "id": "cd465bea9a25781f6aa73a63b092f685"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "春病起即事",
        "preface": "",
        "paragraphs": [
            "壮怀玉具剑空携，老去金门献赋迟。",
            "服药身躯多病日，养花天气半阴时。",
            "愁乡尘积瑶琴岳，梦境寒生翠被池。",
            "春事几何公事急，可怜蝴蝶挂蛛丝。"
        ],
        "notes": "",
        "id": "00b1217ba149cfbeda0a3967e229809c"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "孟能静席上出四物分韵得牙背抓花字诗成赠",
        "preface": "",
        "paragraphs": [
            "天女纤纤罢散花，婴儿一掌玉藏瑕。",
            "寒生钩弋两三指，春屈柔荑四五芽。",
            "骸垢有疮肤起粟，臂风无力手长麻。",
            "老夫技痒烦消遣，休忤仙姑打蔡家。"
        ],
        "notes": "",
        "id": "d2e54a7856c9a027a3fa4551320a8b84"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "兰",
        "preface": "",
        "paragraphs": [
            "分向湘山伴野蒿，偶并香草入离骚。",
            "清名悔出群芳上，不入离骚更自高。"
        ],
        "notes": "",
        "id": "db791868517273efae2ad5685cc74919"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "许山人家",
        "preface": "",
        "paragraphs": [
            "桐君种药隠蘅臯，竹祖生孙共养高。",
            "茶脚碧云凝午椀，酒声红雨滴春槽。",
            "休粮貌古添清瘦，饵术身轻长绿毛。",
            "仙诏未颁迟拔宅，家资犹恋一溪桃。"
        ],
        "notes": "",
        "id": "bc7f2a53865592bb19eaeb179b0c6f21"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "答无功岁暮见寄",
        "preface": "",
        "paragraphs": [
            "豆稭灰动拥罏天，品字煨残榾柮烟。",
            "诗草病多删枕上，眼花书久废灯前。",
            "老依萧寺僧留宿，相对蒲团夜不眠。",
            "筋力渐衰余习在，梦中去趁暗门船。"
        ],
        "notes": "",
        "id": "bc57e4afac0b019570aafc4e5994561b"
    },
    {
        "author": "宋无",
        "dynasty": "宋",
        "type": "诗",
        "rhythmic": "",
        "title": "书赵集贤诗翰后",
        "preface": "",
        "paragraphs": [
            "九天宫阙鬰嵯峨，公昔骑龙上大罗。",
            "文在玉堂多焕烂，泪经铜狄一滂沱。",
            "原陵禾黍悲酆镐，人物风流继永和。",
            "今日吴牋拜遗墨，只堪哀怨不堪歌。"
        ],
        "notes": "",
        "id": "ea1c3b2ae8e1386b24575071493839a7"
    }
]