[
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "南郊大礼庆成诗五首 朝享景灵宫",
        "preface": "",
        "paragraphs": [
            "惟宋五世，将郊泰玄。",
            "祗若前典，钦崇道尊。",
            "其日吉午，天时薄寒。",
            "帝出斋寝，朝神紫垣。",
            "降辂就次，被龙搢山。",
            "礼荐苍玉，乐歌太安。",
            "酌以琼醴，羞以灵飧。",
            "飙御来格，上诚益虔。",
            "思我基命，系于帝轩。",
            "真祖膺符，锡类贻孙。",
            "皇继其志，受祉弥繁。",
            "炎炎景历，亿万斯年。"
        ],
        "notes": "",
        "id": "7dd8ec0b0e3d5478678b302aa5930fab"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "南郊大礼庆成诗五首 荐享于太庙",
        "preface": "",
        "paragraphs": [
            "天命有宋，系轩纂唐。",
            "祖武宗文，积厚流光。",
            "奕奕清庙，八祏同堂。",
            "五祀备飨，百顺储祥。",
            "皇帝孝思，明发不忘。",
            "躬执圭瓒，再荐嘉觞。",
            "公卿陟降，鼎俎芬芳。",
            "广乐九变，群神迪尝。",
            "昭我先烈，缉熙万方。",
            "永思继述，成不敢康。",
            "始朝于庙，诗歌嗣王。",
            "烈圣在天，保佑我皇。"
        ],
        "notes": "",
        "id": "ac29a790635e411e4ff9276dba72aa02"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "南郊大礼庆成诗五首 有事于南郊",
        "preface": "",
        "paragraphs": [
            "惟皇继天，宅位三禩。",
            "灵德及远，嘉生茂遂。",
            "仲冬月良，一阳气至。",
            "上将告成，礼严肆类。",
            "自庙徂郊，万灵拱卫。",
            "天收宿雰，日丽佳气。",
            "月逾既望，再登午陛。",
            "对越苍祗，配以太帝。",
            "奠玉酌匏，升烟燎币。",
            "志尽虔恭，备成熙事。",
            "玉舆旋衡，欢声沸渭。",
            "皇专乃诚，下蒙厥惠。"
        ],
        "notes": "",
        "id": "80a628f8a3e3f164d75b84d6367bef5d"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "南郊大礼庆成诗五首 赐赦宣德门",
        "preface": "",
        "paragraphs": [
            "帝陟圜丘，天降之祜。",
            "嘉与士民，均承福祚。",
            "还御端闱，躬布皇度。",
            "鸡星验占，鹄书胪句。",
            "庆浃天渊，恩霏雨露。",
            "涤垢弃瑕，蠲租薄赋。",
            "三泉靡封，五刑几措。",
            "太和充塞，群心率吁。",
            "自古无赦，孰除诖误。",
            "我朝本仁，实清弊斁。",
            "赦匪其私，仁则有裕。",
            "万民以怀，邦基巩固。"
        ],
        "notes": "",
        "id": "9197616080d2b6b3f47eb8ea2699daf9"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "南郊大礼庆成诗五首 发册文德殿",
        "preface": "",
        "paragraphs": [
            "大孝尊亲，治本人伦。",
            "自家之政，所以刑民。",
            "天正元日，帝郊毕禋。",
            "将崇母仪，爰即嘉辰。",
            "正朝干辟，羽卫星陈。",
            "金石既作，公卿荐臻。",
            "帝步西序，躬咨尔臣。",
            "授以册宝，极其礼文。",
            "群官在位，靡不欢欣。",
            "谓天子孝，感于人神。",
            "祝天子年，后于灵椿。",
            "皇心匪懈，圣度惟新。"
        ],
        "notes": "",
        "id": "b882f4f06d04f6555a0d6fc6328b4018"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "元日鸿庆宫朝拜二十韵",
        "preface": "",
        "paragraphs": [
            "上国房心次，仙都太紫微。",
            "璧门开倣雉，金阙立如翚。",
            "昔圣躬三祀，乘时动六飞。",
            "奠圭涡曲已，鸣跸涣阳归。",
            "孚号兴王泽，尊名象日畿。",
            "经营原庙制，虔巩上天威。",
            "祖系崇轩鼎，宗祊奉汉衣。",
            "豫游恩甚盛，谒款礼无违。",
            "却顾和鸾迹，咸嗟岁序非。",
            "璇源流永永，尧德冠巍巍。",
            "我后遵鸿烈，声明极范围。",
            "乾坤扶宝历，日月拱琳扉。",
            "朝会元正始，班联内著依。",
            "叙官风宪肃，就列羽仪辉。",
            "北面鸾分党，东隅斗转机。",
            "寒销冰玉砌，风绕大龙旗。",
            "瑞色花藏绿，欢声雾散霏。",
            "未竣真馆集，遥仰帝阳晞。",
            "至治尤遐邈，先猷重发挥。",
            "邦人徒望幸，延首向端闱。"
        ],
        "notes": "",
        "id": "6aa7c9f020d2114be2ff8e82431ead67"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "恭和御制赏花钓鱼",
        "preface": "",
        "paragraphs": [
            "四照仙花次第开，上林重睹属车来。",
            "雨晴驰道纡天步，风引浓香到寿杯。",
            "瑞燕入檐时拂掠，恩鱼窥钓更徘徊。",
            "柏梁绝唱容赓缀，独愧非才亦与陪。"
        ],
        "notes": "",
        "id": "978edbaf90601258b3867991fb5b924b"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "恭和御制上元观灯",
        "preface": "",
        "paragraphs": [
            "宝杯莲烛艳宫台，万户千门五夜开。",
            "楼下舞韶清吹发，云间鸣跸翠华来。",
            "九宾宴集占风使，四近班升构夏材。",
            "自愧周南独留滞，十三年隔侍臣杯。"
        ],
        "notes": "",
        "id": "af217e661c333d50f6d9ffbaebdce24c"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "恭和御制赐太师致仕文彦博五言六韵诗一首",
        "preface": "",
        "paragraphs": [
            "晓日清明霁，华林物色新。",
            "诏颁慈惠宴，恩厚老成人。",
            "衮冕三川客，杯觞四府臣。",
            "献酬同饱德，恺乐尽含醇。",
            "帝惜营丘去，民思尹氏均。",
            "宸章一褒贲，道不愧如仁。"
        ],
        "notes": "",
        "id": "abf32f192b1b08d7d90726a630f14365"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "恭和御制赐太师致仕文彦博七言四韵诗一首",
        "preface": "",
        "paragraphs": [
            "出处逢时道不殊，当年功立老闲居。",
            "来膺冕绂三公命，归奉云章五色书。",
            "社稷元臣名已遂，山河雄镇宠仍疏。",
            "琼林诏饯衣冠盛，岂止都门百两车。"
        ],
        "notes": "",
        "id": "306d0e250660eca2583dd7f37850c400"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "谢赐御书诗五言十二韵",
        "preface": "",
        "paragraphs": [
            "圣学天攸纵，宸文日又新。",
            "因摛镂牙管，分赐挈囊臣。",
            "玉几繙经暇，瑶宫锡宴辰。",
            "清躬忘旰食，睿藻出丝纶。",
            "才赏唐词客，人称贺季真。",
            "开编掇风什，洒翰落霜筠。",
            "楷法前无古，书评妙入神。",
            "良惭孤陋甚，获对宠光频。",
            "得异登床诮，藏过韫匵珍。",
            "护持同始卒，荷戴等穹旻。",
            "职幸联簪笔，忧常念负薪。",
            "惟勤黄卷业，仰答大君仁。"
        ],
        "notes": "",
        "id": "fb2aa78b9d06316bebd7cfcc1b8fd32f"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "皇帝初郊大礼庆成诗",
        "preface": "",
        "paragraphs": [
            "六帝贻谋圣继明，两宫崇祀上躬行。",
            "熙坛初展严禋报，观盥三终孝享成。",
            "仰法祖宗尊本始，致隆高厚罄纯精。",
            "告虔并荐圆方玉，在涤交充茧栗牲。",
            "吉土兆南殊汉畤，景圭迎至协周正。",
            "羽旄备物甘泉仗，觚陛层垓委粟营。",
            "斋寝累朝思志意，真廷谷旦奉粢盛。",
            "八神警跸敺氛沴，九貊梯航入贡菁。",
            "过庙徂郊纡步武，撤茵停盖肃公卿。",
            "服裘尚质遵前制，配册修辞正重名。",
            "篆鼎割烹工奏夏，午阶登降斗旋衡。",
            "先时非雾滋鳞隰，竟夕祥光烛缦城。",
            "钟虡四厢庭乐毕，樵蒸千石燎烟轻。",
            "龙回雕辇升峣阙，鹤负恩书下采楹。",
            "海外鸡星占泽霈，楼前鼍鼓震霆惊。",
            "风云气应灵台候，雷雨仁深犴圄清。",
            "有昊感通钦辅德，聿修寅畏念持盈。",
            "旁求遗逸搜岩穴，宽舍租逋惠隶氓。",
            "天锡泰元神策瑞，民歌华黍岁丰声。",
            "老臣扈从知何补，敢次舆言颂太平。"
        ],
        "notes": "",
        "id": "abf1435a3bd81b6dab7be2ea5c79bc9f"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "恭谢庆成诗十韵",
        "preface": "",
        "paragraphs": [
            "圣孝当天世继明，两全能飨礼交行。",
            "路朝躬款三年报，斋寝先端七日诚。",
            "穹厚博临通肸蚃，祖宗严祀极专精。",
            "冕章从质更新制，钟虡铿纯复旧声。",
            "舞佾前陈徽烈茂，燎烟升达上仪成。",
            "不祈厚福归诸己，务达厖恩及庶氓。",
            "还御端闱孚大号，载颁元历庆鸿名。",
            "欢谣沸渭盈都辇，协气旁流浃海瀛。",
            "百辟旅庭纷岳抃，四方延首效葵倾。",
            "帝心虔巩常无怠，亿万斯年享治平。"
        ],
        "notes": "",
        "id": "98890d85d554ca008a60dc5da364d7b3"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "送郑无忌南归",
        "preface": "",
        "paragraphs": [
            "我家本南闽，处世若羁寓。",
            "侍亲从宦游，东西迁者屡。",
            "因循历年载，未识南中路。",
            "间岁至都城，始与里儒遇。",
            "尝闻闽中奇，英隽所丛聚。",
            "山川降灵气，禀肖时魁梧。",
            "往在祥符中，黄李称独步。",
            "当时盛文物，在廷充振鹭。",
            "二子簉其间，轩轩并镳驱。",
            "得志何所如，康庄跃骐馵。",
            "时文变新律，高辞无累句。",
            "人传幼妇碑，朝奏客卿赋。",
            "奇器擅珪璧，至音有韶濩。",
            "当宁喜同时，士林争景附。",
            "渊澄或无鱼，木秀乃生蠹。",
            "嗟哉士之贤，入朝尝见恶。",
            "叔才亦稍迁，秘书观四库。",
            "命穷时不偶，伶仃独翁孺。",
            "名虽鼎甲贵，官止尘劳污。",
            "蹉跎三十年，困踬卒颠仆。",
            "伊予生后时，举颈徒企慕。",
            "郑子乃其甥，肖貌何颖悟。",
            "读书博而详，伟词亦能铸。",
            "朅来至京国，首与予款晤。",
            "吾尝念古昔，人贤犹爱树。",
            "况遇贤之出，何必缘雅素。",
            "从游遂无间，往来靡常度。",
            "近遭试秋官，报罢不知故。",
            "飘飘叹穷途，归橐不能具。",
            "当路少知己，腹心谁可布。",
            "我嗟近世人，龊龊何足数。",
            "见善不能举，徒然用烋噢。",
            "士有处忧困，岂尝一蒙顾。",
            "劝君自求己，何用频龃龉。",
            "还家乐诗书，养心益坚固。",
            "无因一伤手，乃欲改前措。",
            "泽豹未成文，尚能隠深雾。",
            "齐禽戢其翼，久亦蒙傅羽。",
            "况子气方刚，丁辰年未暮。",
            "勉勉信予言，勤勤蹈前趣。",
            "更想渭阳贤，怀道当有遻。",
            "王忱希范宁，羊昙宗谢傅。",
            "武子称卫玠，逢时乃腾骛。",
            "深源赏康伯，传经有训注。",
            "子其慕斯人，戒哉惇向素。",
            "还来取高第，擢俊膺帝吁。",
            "更发翁孺名，后来益垂裕。",
            "作歌送子行，予言岂虚谕。"
        ],
        "notes": "",
        "id": "6ebf0905eb9ddb5e5757f88bf7be8099"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "送王秀才出京",
        "preface": "",
        "paragraphs": [
            "都城大雪酒价高，我送故人倾浊醪。",
            "酒阑置杯欲话别，不觉中心生鬰陶。",
            "丈夫聚散岂为念，所叹人事多徒劳。",
            "忆昔我年未弱冠，西来观艺游神皋。",
            "金门献赋嗟失路，因循四载何所遭。",
            "京华碌碌少知己，但闻嘲弄声嗷嗷。",
            "今年诏书恤西事，大开言路烝群髦。",
            "因思平生负气概，临事始可观持操。",
            "长缨羁虏岂无计，策虑未献心徒忉。",
            "感君壮志正凌厉，术业沈究钤与韬。",
            "上书论画兵家事，直请西去亲鞬櫜。",
            "又言若将众十旅，可为手足除纷搔。",
            "逾时待报不闻命，西秦便欲从游遨。",
            "束书携剑瞥然去，却顾名利轻如毛。",
            "我谓方今正急士，帝言屡下搜英豪。",
            "公卿悉意奉诏旨，推贤好善如干旄。",
            "劝君失意且韬养，有能必见时称褒。",
            "中朝列爵本驭众，进任将相皆儒曹。",
            "一时未遇何须叹，吾辈岂久居蓬蒿。"
        ],
        "notes": "",
        "id": "ec5c1ae3c378615264a343478d3d8799"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和丘与权秘校咏宝寄林成之进士",
        "preface": "",
        "paragraphs": [
            "天下岂无宝，此宝常旷乏。",
            "浑然肖天质，不与璆璠杂。",
            "万产蓄精粹，百灵常护押。",
            "天王得而兴，人事留岂盍。",
            "问将安所施，邦国凭镇压。",
            "问谁能为售，靡物可酬答。",
            "孰嗟道不行，将以补千衲。",
            "孰忧大厦摧，用以支众庘。",
            "在昔夏及周，相继登天榻。",
            "搜索罄寰瀛，异物悉归狎。",
            "万玉会诸涂，九鼎安于郏。",
            "人神为交欢，海岳在呼欱。",
            "无远不奔趋，无强不折拉。",
            "区区霸者君，犹能救收扱。",
            "譬夫至音奏，所听才鞺鞳。",
            "晋强由一战，齐盛成九合。",
            "小邦愿输币，邻境求盟歃。",
            "至宝既见用，光价日以洽。",
            "岂若秦与赵，争璧相蹂踏。",
            "其下数十代，交攻事矛甲。",
            "用舍亦异道，盛衰势相沓。",
            "得之权纲震，失之基本塌。",
            "吾君系皇统，威棱海隅匝。",
            "大器固神扃，众奇萃缇匣。",
            "山瑰及海灵，尽获诸罗罨。",
            "拣金碛砾中，或不间砂镴。",
            "求珠渊泉底，或见取蠯蛤。",
            "珉石尚珍藏，理宁斥珪玾。",
            "其间偶弃遗，诚堪为嗟𣢗。",
            "或是选择殊，非由道路狭。",
            "渊哉二君言，相投予意恰。",
            "谁能借其辩，九重贡君阖。",
            "上以启聪明，次以广开纳。",
            "冀于涓尘中，收拾秘箱笈。",
            "明时宁自疑，本无双刖法。"
        ],
        "notes": "",
        "id": "7942e8a116f77d08b56db7539cba09e3"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "送阎秘丞宰雩都",
        "preface": "",
        "paragraphs": [
            "江西剧藩曰南康，其山空青水贡漳。",
            "环封千里十巨邑，邑皆万室居相望。",
            "地穷吴境杂楚粤，民生窘急矜豪强。",
            "积奸叠讼狃成俗，吏治纷扰多颓纲。",
            "缓其衔辔乃纵弛，绳以密网还滋彰。",
            "中和之政固难立，要在教化完堤防。",
            "尔来守宰尤慎择，长人之计非寻常。",
            "仪仪阎君文且敏，风韵粹絜含珪璋。",
            "昨从筦榷荐称最，就委墨绶雩川旁。",
            "周才治剧有余地，犹以骥𫘧腾康庄。",
            "牛刀砉𬴃解众理，排击曾未婴铦芒。",
            "声华早已擅朝采，群公称荐交封章。",
            "况今知己正当路，拔擢贤俊登周行。",
            "谓宜平步陟清要，何乃远官天一方。",
            "平时进人用资履，详试政事观循良。",
            "毋嗟邑令尚沉滞，昔贤为吏多践扬。",
            "汉庭卓鲁终作辅，孔门言季俱升堂。",
            "于时百里振嘉誉，逮今史简传清芳。",
            "勉哉远继数贤迹，坐使慈惠流江乡。",
            "政成绩茂奏丹扆，行矣台阁看徊翔。"
        ],
        "notes": "",
        "id": "5b46671b5341ce5264ab520f948004f6"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "天禧寺竹",
        "preface": "",
        "paragraphs": [
            "万个碧琅玕，两傍荫潭沼。",
            "丛深蔽岩麓，干直露云表。",
            "刹影下交加，山房上环绕。",
            "昔尝止鸣凤，今肯栖凡鸟。",
            "笋抽龙种瘦，箨坠孙枝小。",
            "美胜会稽箭，珍逾汶阳筿。",
            "兔园名非奇，渭川比终少。",
            "樵删草根变，客玩茶烟燎。",
            "创亭僧意高，谕佛禅心了。",
            "吾爱有霜筠，一到忘昏晓。"
        ],
        "notes": "",
        "id": "74f134227c75642944610e26e2f4c162"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "寒食后一日作和林秀才",
        "preface": "",
        "paragraphs": [
            "寒食初过一百五，陌上风轻敛微雨。",
            "宫花铺绣浅深红，蜀柳垂丝千万缕。",
            "都人士女趁时节，郡圃山樊乐樽俎。",
            "肯教容易度春光，来日清明更妍煦。"
        ],
        "notes": "",
        "id": "664b3c276a39ccf93a998fd8b1914117"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "暮春与诸同僚登钟山望牛首",
        "preface": "",
        "paragraphs": [
            "清明天气和，江南春色浓。",
            "风物正繁富，邦人竞游从。",
            "官曹幸多暇，交朋偶相逢。",
            "并驱出东郊，乘兴游北钟。",
            "陟险不蜡屐，扶危靡搘筇。",
            "上登道林祠，俯观辟支峰。",
            "辞山次阡陌，长江绕提封。",
            "萧条旧井邑，茂盛新杉松。",
            "揽物思浩浩，怀古心颙颙。",
            "念昔全盛时，兹山众之宗。",
            "天门对双阙，霸业基盘龙。",
            "六朝递兴废，百代居要冲。",
            "人情屡改易，世事纷交攻。",
            "当时佳丽地，一旦空遗踪。",
            "惟有出岫云，古今无变容。"
        ],
        "notes": "",
        "id": "0722f58dbee55bb3b4ef84173a2c17cf"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "首夏即事与丘与权同韵作",
        "preface": "",
        "paragraphs": [
            "朱曦渐永烦暑添，薰风当昼飘前檐。",
            "庭幽门邃搴帷帘，景物轩豁欣窥觇。",
            "方池绿莹波文恬，两傍森森生苇蒹。",
            "新荷未展排青尖，上下交映开鉴奁。",
            "园林果实繁李棎，原野麦秀胜稻稴。",
            "群飞众走羽毛彡，求阴息影愁烹爓。",
            "江南鬰蒸非类痁，时虽早热人心恹。",
            "忻忻笑语喧闾阎，言此丰岁将饫餍。",
            "正阳用事何太廉，乃使阴沴相陵詹。",
            "正当汗浃𫄨衣粘，凄风忽生增纩缣。",
            "淫霖旬日横流沾，市井郊郭皆渰淹。",
            "林实坠落谁撦挦，麻麦散乱如删镰。",
            "斯民愁嗟言成谵，我时忧思坐闲檐。",
            "方食不知味苦甜，整齐几案抽书签。",
            "发策一以天人占，少阴乘阳时最嫌。",
            "小人当此多欺𪫺，君子遇之难怀谦。",
            "天道虽远诚可瞻，上曰高明下沈潜。",
            "四时中分寒与炎，一气不可相并兼。",
            "推本事理知悉纤，灾害所起由渍渐。",
            "岂非奸孽当除歼，又非直道伤诐譣。",
            "孰居鼎鼐调梅盐，孰任阃𫔶怀韬钤。",
            "圣皇言动谋于佥，布为利泽濡苍黔。",
            "将消祲沴频深砭，感召冲气安危阽。",
            "嗟嗟直口不可钳，谁当一探龙颔髯。"
        ],
        "notes": "",
        "id": "87cb08750c02cc598ce413f901cfaec9"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "与诸同僚偶会赋八题 不期而会",
        "preface": "",
        "paragraphs": [
            "泛交以势利，君子期久要。",
            "道义苟契合，出处无阻遥。",
            "龙兴云必从，宫鸣商亦调。",
            "乐哉此席会，固非夙相招。"
        ],
        "notes": "",
        "id": "f63d9702da8aba3aaccbd9a64dfa060f"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "与诸同僚偶会赋八题 待灯",
        "preface": "",
        "paragraphs": [
            "黄昏蝙蝠飞，空堂蟋蟀吟。",
            "相对语未阑，不觉更漏侵。",
            "呼童持短檠，注以兰膏深。",
            "皎皎见寒光，良宵惬予心。"
        ],
        "notes": "",
        "id": "ac3dcd476733993a7a89cc077ccd0dcc"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "与诸同僚偶会赋八题 坐久月初上",
        "preface": "",
        "paragraphs": [
            "高轩微雨过，初夕凉风生。",
            "兀坐正幽寂，云间月华明。",
            "移榻向寒阶，遥望孤蟾清。",
            "所思故人远，对此伤予情。"
        ],
        "notes": "",
        "id": "cc3b9b155f1d4962f4309312cc9ef95d"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "与诸同僚偶会赋八题 邑署独鹤",
        "preface": "",
        "paragraphs": [
            "常赋士衡云，兼怀惠连雪。",
            "庭前闻清唳，天外见寒月。",
            "舞爱素琴横，饥思朝露洁。",
            "问尔谁为群，威凤在丹穴。"
        ],
        "notes": "",
        "id": "24a589dbc28a09cef8ea7b2aa2e5edbe"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "与诸同僚偶会赋八题 府庠小沼",
        "preface": "",
        "paragraphs": [
            "面向秦淮流，背枕清溪水。",
            "当轩观未足，凿沼近可拟。",
            "月明练光寒，风动漪涟起。",
            "不用植菰蒲，惟将鉴容止。"
        ],
        "notes": "",
        "id": "29b00cf5668cf93571558496b0268c0a"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "与诸同僚偶会赋八题 华藏竹",
        "preface": "",
        "paragraphs": [
            "竹性本孤洁，况在祇园中。",
            "经年荫华宇，永日吟清风。",
            "心虚大道合，干直贤人同。",
            "雪霜任摧挫，寒姿独青葱。"
        ],
        "notes": "",
        "id": "1934d96efd2cc78a4e78eb6563fc0efc"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "与诸同僚偶会赋八题 秦淮柳",
        "preface": "",
        "paragraphs": [
            "古树枕淮流，桥边与亭畔。",
            "借问植秦堤，何如在隋岸。",
            "南朝正佳丽，绮陌多攀玩。",
            "嗟今非昔时，荣悴俱可叹。"
        ],
        "notes": "",
        "id": "c0b5710a05839d5d97de9da56293cad3"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "与诸同僚偶会赋八题 登赏心亭",
        "preface": "",
        "paragraphs": [
            "秦淮接长江，活活流不已。",
            "高亭出城角，四面尽湍水。",
            "山川孤云飞，槛阁清风起。",
            "望远何所思，故人在千里。"
        ],
        "notes": "",
        "id": "d4e19d84fb17a59e9528b4b6333fc749"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "与丘程凌林四君同赋食河豚",
        "preface": "",
        "paragraphs": [
            "水族诚万种，兹鱼非众俦。",
            "形厖而味异，名与畜豕侔。",
            "江南春风和，乘时溯江流。",
            "贪婪尔之能，腥臊固相投。",
            "膨膨逞怒腹，骈骈竞尖头。",
            "靡因梁笱获，谩污筌饵求。",
            "虚传百金贵，不充四时羞。",
            "假以姜桂芼，荐之尊俎酬。",
            "饱饫有奚适，包藏乃为忧。",
            "嗟予鄙异食，顾此偏憎尤。",
            "河鲂风陈诗，虾蟆讥柳州。",
            "腊毒戒厚味，兹言实嘉谋。",
            "盍投会稽犗，更垂渭滨钩。",
            "一钓蓬山鼇，复连东海鳅。",
            "割鲜轻屠龙，和羹小函牛。",
            "谁同厌若鱼，何必夸食䲡。"
        ],
        "notes": "",
        "id": "ebfa5e161342eb1fc11a89f5a9698bc9"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "游保宁院练光亭同丘程凌林四君分题用业字韵",
        "preface": "",
        "paragraphs": [
            "寺本梁瓦棺，地临吴建业。",
            "何人构虚亭，胜概压危堞。",
            "岩扃豁常开，江练静相协。",
            "洪涛虽震腾，迅流终妥帖。",
            "远穷沧溟尽，近与长淮接。",
            "水色古今同，潮声朝暮愶。",
            "中间数洲渚，来往拏桴楫。",
            "摇深鸣榔喧，渡阁孤帆怯。",
            "到此是安澜，游人无病涉。",
            "满槛霁光浮，平林风势猎。",
            "黄昏烟引素，清晓波成褶。",
            "归云闲自飞，列岫平如帖。",
            "秋岸狎鸥鸟，春城噪批颊。",
            "园橘冬垂丹，堤榆夏飞荚。",
            "竹径粉筠坠，松梢饴露浥。",
            "老桧倚轩檐，干劲如雄侠。",
            "野花斗黄紫，格顽若婢妾。",
            "离觞歌柳枝，江人忆桃叶。",
            "往事杳难寻，欲问言成喋。",
            "惟惜建邦都，形胜敌岷邺。",
            "后人奉竺乾，创寺据山胁。",
            "邑居正佳丽，栋宇争炜烨。",
            "山游鸑鷟羽，池变炎灰劫。",
            "凤去台遂空，国移人亦慴。",
            "兴衰既代谢，荣悴固相蹑。",
            "幸今明世逢，早蒙湛恩浃。",
            "安堵四民居，饱食千僧馌。",
            "吾侪正闲暇，来游失疲薾。",
            "心朋况遨从，云梯屡登躐。",
            "山川思虑清，风云抱怀惬。",
            "百里见毫厘，万象入眉睫。",
            "南望牛首峰，双阙俨重叠。",
            "却视虎踞基，石城犹岌嶪。",
            "北阜盘虬螭，三山树矛铗。",
            "风流非昔时，事迹看载牒。",
            "开尊忘醉醒，纵论鄙嚅嗫。",
            "念当时值泰，岂叹径未捷。",
            "经纶苟韬藏，鼎饪终调燮。",
            "揽景且留连，无为利名摄。"
        ],
        "notes": "",
        "id": "ce4445f280b3fa8efd9a53a61a5faf14"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "咏丘秘校山水枕屏",
        "preface": "",
        "paragraphs": [
            "远山近山各奇状，流水止水皆清旷。",
            "烟云到处固难忘，笔墨传之尤可尚。",
            "古人铭枕戒思邪，高士看屏助幽况。",
            "左有琴书右酒尊，怠偃勤兴时一望。"
        ],
        "notes": "",
        "id": "d05fc9e41972f02a3e2a2f62588b3a17"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和林成之五题 客来",
        "preface": "",
        "paragraphs": [
            "有客过我门，开颜喜相见。",
            "贫居何以待，案上书千卷。",
            "高论到古人，终日自忘倦。",
            "非同豪富家，丝竹留饮宴。"
        ],
        "notes": "",
        "id": "3a5718152a860f246513d86f20acc1b4"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和林成之五题 城南",
        "preface": "",
        "paragraphs": [
            "心乐郊原景，人应似我稀。",
            "城南时一到，山寺几忘归。",
            "新竹当行径，飞云恋客衣。",
            "谁能咏招隠，向此息尘机。"
        ],
        "notes": "",
        "id": "d4b9dfdf8959773cec8bc8dfcd04f44a"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和林成之五题 江上",
        "preface": "",
        "paragraphs": [
            "何处偏伤江上春，天涯失意未归人。",
            "片云极望添乡思，孤棹随波寄客身。",
            "塞雁来时凭远信，海鸥驯处见吾真。",
            "休嗟进取无成去，幸有荣名足慰亲。"
        ],
        "notes": "",
        "id": "6040a03501e0beb89315d27397fb4d86"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和林成之五题 西邻",
        "preface": "",
        "paragraphs": [
            "西邻击鼓北邻听，饮马持戈密相应。",
            "一朝奋跃事争锋，朔气充盈夸战胜。",
            "中原太平日已久，刃顿兵闲空细柳。",
            "二疆款附岁奔驰，捆载金缯萃渊薮。",
            "饫肥服煖四十年，但欲包藏忘德厚。",
            "谋夫愤愤壮士忧，屡献忠言曾苦口。",
            "庙堂尚论正无为，肯向平时议攻守。",
            "朔方三十有六郡，户敛家输佐行阵。",
            "非无硕画破妖巢，直遣万里威棱振。",
            "皇天爱人犹赤子，纵欲敺之言亦讱。",
            "彼方束手听誓盟，重获岁时贽琛賮。",
            "斯民怀德乐休兵，戍卒归来解锋刃。",
            "皆言邻徼复清夷，嗟哉异类终难信。"
        ],
        "notes": "",
        "id": "3921479718a2ce0644f30869c74cf5cb"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和林成之五题 惜别吟",
        "preface": "",
        "paragraphs": [
            "丈夫岂无泪，不学儿女悲。",
            "今日独潸然，为别良交知。",
            "交知不易遇，一别会何时。",
            "念兹出门去，空有长相思。",
            "非无樽中酒，亦有桐与丝。",
            "未饮先叹惋，欲歌还喑噫。",
            "谁能谅予心，惜哉此别离。"
        ],
        "notes": "",
        "id": "909f33fb188cece7df7fd77613c91dab"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "题画草虫扇子",
        "preface": "",
        "paragraphs": [
            "蠉飞蠕动诚微物，尺素轻盈谁画出。",
            "一朝君手将动摇，犹似吟风欲跳逸。",
            "竹梢草际弄轻翰，水墨浅深见纤质。",
            "昔人徒爱明月诗，何似今看老师笔。"
        ],
        "notes": "",
        "id": "76879c53b813d4bf7fc807214ff6b959"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "清晖茅亭",
        "preface": "",
        "paragraphs": [
            "山僧构亭山之麓，旋结茅蓬架园竹。",
            "千年岩树怪枝虬，十亩龙池春水绿。",
            "闲移宾榻向松轩，一坐清风香馥郁。",
            "谁为潄石枕流人，老此优游避喧俗。"
        ],
        "notes": "",
        "id": "e67be393a210f8486cc12b727f383798"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "逢钱塘诗僧",
        "preface": "",
        "paragraphs": [
            "把手忽相逢，开谈究诗义。",
            "子虽浮屠流，乃抱风骚志。",
            "钱塘佳山水，一一助清思。",
            "何处最堪怀，飞来峰下寺。"
        ],
        "notes": "",
        "id": "819dd29414939572f56b191422d1186c"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "闻蛙",
        "preface": "",
        "paragraphs": [
            "蛙黾何所恃，喧喧矜善鸣。",
            "不知秽污质，群沸沼池清。",
            "游子得无泪，羁人若为情。",
            "华堂有丝竹，皆厌尔虚声。"
        ],
        "notes": "",
        "id": "66e4376eaf2a78b0b25c9ac12eafcbda"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和林丘二君会程坦之家二诗  其一",
        "preface": "",
        "paragraphs": [
            "春晚寒不已，节候差季孟。",
            "木行怯初阳，水官恣余横。",
            "滂沱连月雨，愁叹斯民病。",
            "已紊四时和，更伤群物性。",
            "园花半零落，犹逞晨妆靓。",
            "陇麦将痿摧，况值风威劲。",
            "我愿天地心，慎举阴阳柄。",
            "十雨应太平，时丰顺睿圣。",
            "庶令疵沴消，永保寒暑正。",
            "无复三月中，惨惨行冬令。"
        ],
        "notes": "",
        "id": "ff470a50c6c4a8a45927079c3aa4a8ec"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和林丘二君会程坦之家二诗  其二",
        "preface": "",
        "paragraphs": [
            "天涯人未归，飘然江海上。",
            "客心蓬任风，归路萍随浪。",
            "青云少知己，白日多罹谤。",
            "著书见穷愁，倚门知肮脏。",
            "皇皇干名禄，戚戚足羞让。",
            "岂特为身谋，所怀慰亲望。",
            "昔人在困踬，宁复论得丧。",
            "吾徒抱道义，岂不保趣向。",
            "勉希一箪贤，无慕千乘相。",
            "卷舒各有时，出处当自谅。"
        ],
        "notes": "",
        "id": "d3b5917e832e443666d8c9d6c1a14521"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "奉陪府公赛雪桥公庙纪事兼呈倅幕诸君",
        "preface": "",
        "paragraphs": [
            "北走出都门，寒坰冒初雪。",
            "言瞻汉三公，严祠奉遗烈。",
            "襜帷未行春，首兹荐腥血。",
            "念昨冬愆阳，时风少凝冽。",
            "长人惜熯菑，坐合苦忧惙。",
            "遣吏造灵宇，精心致萧焫。",
            "冥感不逾旬，同云寖融结。",
            "甸畿千里间，滋液遍农畷。",
            "兆为丰年祥，仓箱行可阅。",
            "报祈礼则然，况乃人望觖。",
            "前期告祝史，按令肄仪𫈵。",
            "俎豆载博肥，尊罍泲芳𫗣。",
            "朱轓朝启行，骑从纷交列。",
            "雍容幕府盛，陪预愧蒙拙。",
            "联行趋閟宫，就位修罄折。",
            "拜望已告虔，叹咏想奇节。",
            "惟昔汉之季，奸雄逞权谲。",
            "公初任州郡，超然脱羁绁。",
            "敢犯跋扈锋，终正狡吏谳。",
            "霁威遁世贤，先觉安民杰。",
            "举当仇无避，义在亲则灭。",
            "入朝掌武事，出塞受师孑。",
            "胡尘息边土，蛮貊窜巢穴。",
            "屡进行惟危，保终名不缺。",
            "世阀著庙鼎，庸勋刊冢碣。",
            "清风邈千载，血祀岂尝绝。",
            "时其福善事，乡人每谈说。",
            "水旱或禜雩，响应甚昭晰。",
            "神实依于人，祷祀戒轻媟。",
            "今兹罄诚礼，庶可消眚孽。",
            "府公台阁老，家声继皋契。",
            "都圻出居留，条令见施设。",
            "芘民慈惠师，事神粢盛洁。",
            "威行肃群豪，政成除一切。",
            "贰车实邦英，诸僚亦时哲。",
            "儒雅资缘饰，吏治頼关决。",
            "非才荷宽矜，幸免事卑屑。",
            "方欣盍簪得，载咏嘤鸣阕。",
            "期会间亦希，宴游时岂辍。",
            "嘉此岁事和，乐哉民共悦。",
            "览古极优游，言归日将昳。"
        ],
        "notes": "",
        "id": "fca9c8a7a9934da7cb2c6e093f23272e"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "送赵君权中归福唐兼呈陈季中",
        "preface": "",
        "paragraphs": [
            "赵子抱经术，儒林挺孤秀。",
            "策足入上庠，高谊诸生右。",
            "秋闱再程文，怀宝不见售。",
            "京师首善地，翘然俊贤囿。",
            "朝廷举新诏，多士四方走。",
            "主司搜择艰，有如羿张彀。",
            "小善或不遗，宁当舍良茂。",
            "岂非绳准高，刀尺下难就。",
            "得丧不在己，自信非我疚。",
            "岁穷感亲心，倚门方远候。",
            "都亭谢知己，飘飘拂归袖。",
            "乐彼闽中幽，里中贤友旧。",
            "且复从其游，行义益充厚。",
            "道存贵有用，独善古所陋。",
            "明时无滞才，子行当勉懋。"
        ],
        "notes": "",
        "id": "382e880fb059999ca02d4f2981b8e613"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "送许当世职方通判泉州",
        "preface": "",
        "paragraphs": [
            "仕宦远故乡，古人之所讥。",
            "怀禄去养亲，千钟且为微。",
            "当世倅州行，二美其庶几。",
            "符竹非不贵，诚与雅志违。",
            "独驾箳篁车，东南去如飞。",
            "所怀恋晨昏，奚论官等威。",
            "遥遥七闽山，乔木正芳菲。",
            "驷马过旧游，道路增光辉。",
            "荣观慰亲心，佩绶纡银绯。",
            "上堂拜庆日，喜气生庭闱。",
            "躬扶版舆去，径入牙城扉。",
            "潭潭公府盛，华显犹布韦。",
            "膳羞盈其前，酒红鱼蟹肥。",
            "人生苟适意，富贵安所希。",
            "况今邦伯贤，早辞尹王畿。",
            "亦从北堂养，再拥双轮归。",
            "君欣旧知己，复得相亲依。",
            "守相同乡州，会遇时所稀。",
            "纯孝自感人，远近闻风徽。",
            "岂徒对交亲，夸诧昼锦衣。"
        ],
        "notes": "",
        "id": "96885601445ee10ac54b8158ad1a6aaf"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和胡俛学士游西池书事",
        "preface": "",
        "paragraphs": [
            "皇都有沧池，近在金商陌。",
            "渊源控河汴，襟带引京索。",
            "众派泻寒光，一鉴涵空碧。",
            "晴明天垂幕，阴霭地滋脉。",
            "烟岚隘五湖，气象吞七泽。",
            "漪涟十余里，缟练千万尺。",
            "楼殿起参差，门𬮱开岝峉。",
            "人间识方壶，古来惭太液。",
            "美哉台沼名，壮我帝王宅。",
            "惟昔经始谋，兹见神武迹。",
            "非同泗渊滥，盖用昆夷策。",
            "万乘纡警跸，群官扈銮轭。",
            "津头驻翠华，唐中搜赤籍。",
            "水犀陈百旅，画鹢棹千只。",
            "时多吕梁人，士有中黄伯。",
            "旋渊齐出没，桅樯竞跳踯。",
            "鼓枻变鱼丽，飞江生羽翮。",
            "一时军事严，四表皇威赫。",
            "承平垂百年，声教重九译。",
            "朝惟讲文物，民亦厌金革。",
            "楼戈无复用，池籞因不易。",
            "年年春风暮，处处禊筵辟。",
            "曲堤柳交阴，上苑花遍拆。",
            "舟师校艨冲，乐佾锵金石。",
            "翔禽鼓轻翰，潜鳞跃修额。",
            "鸣鼍促繁节，阴兽荡精魄。",
            "浮吹时往来，彩标纵争获。",
            "鱼龙随变态，波浪相激射。",
            "何妨试趫勇，岂徒观戏剧。",
            "吾皇兹豫顺，庶物遂闿怿。",
            "灵囿无禁止，都人任游适。",
            "轮蹄去若狂，锦绣委如积。",
            "临流错杯盘，列肆张幄帟。",
            "金缯乐挥散，采翠乱狼藉。",
            "嘉会此难逢，良辰真可惜。",
            "前日瀛洲仙，顾谓同舍客。",
            "言此好时节，岂当虚废掷。",
            "掩卷下直庐，连镳出东掖。",
            "郊原朋盍簪，舲舸觞浮醳。",
            "指顾集珍羞，饾饤瞻肴核。",
            "暂喜解朝缨，仍便岸纱帻。",
            "清波入平望，嘉果富新摘。",
            "园奇插山丹，水美鲙霜鲫。",
            "喧呼少停樽，眺览闲信屐。",
            "画桥蹑虹蜺，宝殿觇楹磶。",
            "再见琼林芳，重思曲江席。",
            "宠恩徒欲报，颛愚岂任责。",
            "翩翩众翘彦，一一富才画。",
            "同时致荣阶，云谁量远跖。",
            "曰予孤陋姿，本惟一逢掖。",
            "无能拾青紫，有志厉冰蘗。",
            "久事州县劳，已甘簿书役。",
            "公卿广收扬，文字误掎摭。",
            "得怀儒馆铅，始识君门戟。",
            "何乃英俊流，不以才地隔。",
            "同登石渠阁，共阅金匮册。",
            "饱食任嬉游，县君奚补益。",
            "所頼友贤能，庶几逭隳谪。",
            "兹游诚可乐，何幸谬见择。",
            "逮赋醉言归，都忘日之夕。",
            "风云一流散，俛仰成宿昔。",
            "集贤冰厅郎，雕章古风格。",
            "感此意稠重，足成言四百。",
            "记彼集间事，有如丹在白。",
            "初惟侈荣观，终乃发幽赜。",
            "分明指行藏，礧砢见肝鬲。",
            "诸贤继佳篇，仲吕和无射。",
            "辞源可渺弥，笔锋俱砉𬴃。",
            "彼美双南金，辉映连城璧。",
            "乐事子同赋，联编予有获。",
            "钦慕风雅情，慰诲诗书癖。",
            "滞思豁以开，遥襟耸然释。",
            "报投愧刍芜，叩虚漫䌷绎。",
            "多谢久要言，赠君岁寒柏。"
        ],
        "notes": "",
        "id": "655186a857419abb06ac3d18f091b51b"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和胡俛学士红丝桃",
        "preface": "",
        "paragraphs": [
            "京都花品予尝评，夭桃仅有十数名。",
            "含丝繁艳今始识，鲜苞长蕊彯红缨。",
            "春晴日暖助颜色，灼灼一片朝霞轻。",
            "鲛绡剪碎旋装缀，虬须摘尽将纫萦。",
            "因知化工巧难状，偏于草木呈瑞精。",
            "又疑华灯九光烂，蜂蝶不敢来窥争。",
            "江南萱草易滋殖，维扬芍药初种成。",
            "此花皆有红丝号，恨不同时相合并。",
            "君家数株发庭际，爱玩常挂帘钩琼。",
            "有客风流欲寄目，主人喜笑张筵迎。",
            "飞觞洒翰偏得意，都缘尤物牵风情。",
            "我虽多病不能饮，犹思强举花前觥。"
        ],
        "notes": "",
        "id": "310f275ff8a547d045e9d5d713628760"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "即席分韵送李才元学士守临邛",
        "preface": "",
        "paragraphs": [
            "君登石渠阁，荏苒十过春。",
            "编摩业既卒，出入命已频。",
            "人情叹荣滞，雅意犹逡巡。",
            "襟怀恬而旷，鬓发黳如新。",
            "躬随省中籍，念切堂上亲。",
            "前时动乡思，归梦趋梁岷。",
            "乞符去故里，拜疏伏紫宸。",
            "恩颁尺一诏，宠驾双朱轮。",
            "朝为浮瀛侣，暮作临邛宾。",
            "谁言蜀道远，自喜家山邻。",
            "岁晏风惨惨，行役心欣欣。",
            "怊怅同舍友，仳离照心人。",
            "杯行莫辞满，分携只明晨。"
        ],
        "notes": "",
        "id": "ec156f9752f7c3721bb66a623841719e"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和诸君观画鬼拔河",
        "preface": "",
        "paragraphs": [
            "关中古有拔河戏，传闻始盛隋唐世。",
            "长𫄠百尺人两朋，递以勇力相牵制。",
            "芳华乐府务夸大，黎园公卿谩轻肆。",
            "拔山扛鼎乌足矜，引绳排根非胜事。",
            "当时好尚人竞习，鬼物何为亦能是。",
            "展吴画格入神品，陆法尤长写灵异。",
            "蒲津古寺笔迹奇，世疑二子之𥿡置。",
            "旗门双立众鬼环，大石当中坐渠帅。",
            "蓬头圜目互奋踊，植鼓扬桴各凌厉。",
            "东西挽引力若停，赋彩自分倾夺势。",
            "画来已历数百年，墙壁岿然今不废。",
            "观风使者集贤翁，每游其下几忘味。",
            "因令搨手裂齐纨，横卷传看得形似。",
            "精神气韵信瓌诡，毫发轻浓皆仿佛。",
            "持来都下示朋僚，一见飘然动诗思。",
            "诸公诗豪固难敌，形容物象尤精致。",
            "气完语健隽众口，二子声名转增贵。",
            "予观昔之善画者，心手规橅无不至。",
            "穷奇极怪千万端，特出一时之用意。",
            "鬼神冥漠不可诘，岂有便能人勇智。",
            "仙官佛像亦如斯，变态随时转奇丽。",
            "遂令来者信有说，塔庙从而增侈费。",
            "后贤虽欲究端倪，竟亦无由革颓弊。",
            "因知怪诞一崇长，渐靡成风滋巧伪。",
            "兹图他日遂流传，更使人心惑魑魅。"
        ],
        "notes": "",
        "id": "091bd2edab7c8946300efd210c9b6324"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "补和王深甫颍川西湖四篇 甘棠湖",
        "preface": "",
        "paragraphs": [
            "为湖始何人，人贤物亦久。",
            "所以甘棠名，百年犹不朽。"
        ],
        "notes": "",
        "id": "b15d47ff229eb6e8768f8b9b5448ffc0"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "补和王深甫颍川西湖四篇 宜远桥",
        "preface": "",
        "paragraphs": [
            "溪流去无穷，路远更难尽。",
            "信步到桥边，望中千里近。"
        ],
        "notes": "",
        "id": "40cc1ea0db8d48738c8f3f4903a18c0c"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "补和王深甫颍川西湖四篇 竹间亭",
        "preface": "",
        "paragraphs": [
            "青青林间竹，有亭才袤丈。",
            "林深隔嚣尘，人间见真尚。"
        ],
        "notes": "",
        "id": "9772560cb9db2b457eb07fa9a8f766a6"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "补和王深甫颍川西湖四篇 明月舫",
        "preface": "",
        "paragraphs": [
            "明月照寒宵，湖水白如昼。",
            "纵览泊中流，清光应可就。"
        ],
        "notes": "",
        "id": "9420068984e7788458166d3ea45a87ec"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "刁景纯学士寄示嘉篇述前后过颍游览之乐不鄙虚陋曲蒙推奖感叹不足辄用本韵通成五十仰答来贶",
        "preface": "",
        "paragraphs": [
            "昔岁寓文馆，雅志慕藩屏。",
            "尝闻近畿州，胜绝惟南颍。",
            "十年走京华，官局苦闲冷。",
            "欲求一麾去，数奏囊章请。",
            "适会择兹守，乘时窃侥幸。",
            "君相宠儒林，念久贷諐眚。",
            "旋蒙左符赐，上戴天恩并。",
            "扁舟促行役，洪渠逐奔猛。",
            "飘然离尘嚣，有若出机穽。",
            "从容光景多，历览江山迥。",
            "去都时值秋，到官月逢寎。",
            "此邦信名区，民愿俗无警。",
            "昔守皆巨公，今犹蒙镇靖。",
            "非才偶承乏，继治实多幸。",
            "前贤有规模，遇事见要领。",
            "因此颇闲暇，得以探物景。",
            "溪湖绕郡郭，台榭跨冈岭。",
            "春媚花百名，秋香荷十顷。",
            "野色连莽苍，水容迷渌浄。",
            "虹驾逵路长，鹢泛源流永。",
            "幽寻穷胜处，登陟疲足胫。",
            "适意自留连，对人成诧逞。",
            "是时汴流阻，北客多过境。",
            "景纯罢山阴，前旆亦南骋。",
            "予逢丈人行，再拜肃襟袊。",
            "君待同舍生，抗礼均侪等。",
            "公斋荐具薄，主席奉陪鼎。",
            "馈以清淮鱼，报我龙山茗。",
            "西园复追从，继日承音謦。",
            "胸怀坦而夷，不事畦与町。",
            "杯盘命镌简，丝竹烦正订。",
            "横管教吹羌，新声赏歌郢。",
            "善谑剧笑谐，尽欢忘醉醒。",
            "自兹别经秋，多故值忧梗。",
            "七月会同轨，远臣伤吊影。",
            "交旧少经涂，酒希但虚皿。",
            "兀然坐空合，何异蛙在井。",
            "故人勤眷盼，尺书询动静。",
            "新诗三百言，斫句露锋颖。",
            "念旧起悲伤，曾游皆记省。",
            "眷予忝畴曩，被爱逾踵顶。",
            "感嘅知己心，中藏聊自儆。",
            "景纯书阁老，二纪酬申丙。",
            "当年文雅誉，久合登西省。",
            "心贪为郡乐，旌旄屡操秉。",
            "徊翔成淹留，前辈今谁并。",
            "复闻乞淮藩，早已饰归艇。",
            "南河如可棹，北渡时引颈。",
            "溪亭待清扫，宾具重消整。",
            "还当揖前尘，晤语慰悬耿。"
        ],
        "notes": "",
        "id": "17fa38705d50722005b3779c2ec7da72"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "省中早出与同僚过谭文思西轩咏太湖石",
        "preface": "",
        "paragraphs": [
            "洞庭山连震泽水，怪石巉岩出波底。",
            "谁言行远莫致之，好事经营俄至此。",
            "爱君小轩才袤丈，满地新芳杂红紫。",
            "偶来凭槛见奇峰，便有江湖秋思起。"
        ],
        "notes": "",
        "id": "d59d35ba99144b4730f12d01ff88ecbb"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "送朱郎中寿昌通判河中府",
        "preface": "",
        "paragraphs": [
            "邶诗咏凯风，以成孝子志。",
            "郑人复君母，传称能锡类。",
            "中郎常有怀，生不识所恃。",
            "登朝虽厚禄，当食每忘馈。",
            "念昔鞠育劳，嗟今出处异。",
            "倚门岂不待，两求终莫致。",
            "乳乌思反哺，哀鸣自垂翅。",
            "百草摇春晖，宁无谢生意。",
            "洒血向穹壤，解组出台寺。",
            "驰驱咸雍郊，历访经行地。",
            "至行感神明，精神通梦寐。",
            "悠悠大道傍，亲息忽相值。",
            "紫绶拜北堂，白头归长嗣。",
            "悲忻叙契阔，恍如隔生事。",
            "四纪世路殊，一朝板舆侍。",
            "兹事昔未有，闻者共惊喟。",
            "帅守为之言，诏趣还官次。",
            "当年二千石，宠名非所利。",
            "仕或便乡关，安用竹符使。",
            "蒲中母家近，自屈为倅贰。",
            "受命慰慈颜，腾装惬归思。",
            "既徇报德心，亦安效官智。",
            "觞以万寿荐，衣成五彩戏。",
            "无复兴寒泉，何须赋大隧。",
            "令人及圣善，孝慈两不匮。",
            "赠言述高风，庶用激忠义。"
        ],
        "notes": "",
        "id": "32d726b3bbc668a96f6b9b24e5c3b607"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "寄题徐郎中鄱阳高居望云台",
        "preface": "",
        "paragraphs": [
            "子牟在江海，心存魏阙下。",
            "君居虽远方，不忘朝廷者。",
            "筑室负郊郭，虚堂连广厦。",
            "浮梁江湖间，风物最萧洒。",
            "官罢得优闲，一到休车马。",
            "开轩命宾客，棋壶杂觞斝。",
            "园亭助登览，山川入骚雅。",
            "霄汉不可跂，惓惓谁能舍。",
            "目睇西北云，丹成此倾泻。",
            "出还拥旌旟，归复傲林野。",
            "真得吏隠趣，岂累荣名假。",
            "宦游羁绁中，适意如君寡。"
        ],
        "notes": "",
        "id": "43cf34ad5f63150a67f7fae4365501d7"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "秀才石君予同年子也携书见投重之以歌诗意甚勤厚其归也邀予言为赠因作五言以勉之",
        "preface": "",
        "paragraphs": [
            "石生故人子，袖书远相过。",
            "趋翔有父风，步阔冠峨峨。",
            "自言少也孤，奉亲由江鄱。",
            "区区营甘旨，靡暇谋其他。",
            "三十未有成，无门托丝萝。",
            "求知走四方，慷慨成悲歌。",
            "顾我旧朝采，谓能激余波。",
            "多惭僻郡守，局趣如生何。",
            "空持赠我句，坐合长吟哦。",
            "方今绍唐虞，咏歌继卷阿。",
            "举世用经术，革去辞章讹。",
            "诏书起遗逸，草泽咸搜罗。",
            "高爵待俊杰，世砺钝以磨。",
            "君子务藏器，生其勤切磋。",
            "乘时挟才策，继世收贤科。",
            "壮怀无自忽，流年易蹉跎。"
        ],
        "notes": "",
        "id": "bdacc443a02659cac8c89f6d37876fb7"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "石缝泉清轻而甘滑传闻有年矣前此数欲疏引入州治久不克就予至则命工人寻旧迹相地架竹旬月而水悬听事又析一支以给中堂一支以入西合其下流则酾出外庑往来取汲人以为利因抒长篇以纪其功云",
        "preface": "",
        "paragraphs": [
            "峨峨凤凰山，有泉出其腋。",
            "初微才滥觞，渐大乃穿石。",
            "灵苗荫荼槚，宝气近金锡。",
            "毖彼渊源长，兹惟云雾液。",
            "人传煮茗奇，味与中泠敌。",
            "陆生不到此，云谁能赏识。",
            "牙城据冈峦，旧井皆卤泻。",
            "先时属经营，曾未致点滴。",
            "及此川谷盈，空为畎浍积。",
            "我昨寻胜游，偶见为心恻。",
            "料工度山原，举步过门戟。",
            "水道兹可行，面势正相直。",
            "剪裁竹千竿，接联笕万尺。",
            "派别起中阿，架空逾下稷。",
            "不及浃旬间，已到堂皇侧。",
            "吐溜始涓涓，循除俄㶁㶁。",
            "盈科殊未止，过颡非用激。",
            "公堂及燕寝，股引各疏脉。",
            "何期南涧流，近在使君宅。",
            "日用助烹爨，岁储供醴醳。",
            "冬春虽暂竭，秋夏多余沥。",
            "一支出横廊，通衢见勿幕。",
            "众器竞挹𣂏，万口得盥涤。",
            "无愧抱瓮人，幸宽挈壶役。",
            "尝闻武林都，素号蓬瀛国。",
            "非才叨长临，愒日苦諠剧。",
            "湖山空在望，车马难屡历。",
            "阻听潺湲声，谩怜苍翠色。",
            "自得飞泉来，顿觉烦襟释。",
            "常时两衙退，暂憩一轩息。",
            "环流随启处，玉音闻几席。",
            "尘土汨以消，形容清可觌。",
            "谁知簿领中，有此山林适。",
            "若非仕江乡，何由见奇迹。",
            "智者必乐水，君子以观德。",
            "岂徒狎而玩，宁嗟渫不食。",
            "良嘉上善功，所至为利泽。",
            "兹泉虽未大，其用已为益。",
            "犹有膏润资，更期酾导力。",
            "来哲倘不遗，庶几成远绩。"
        ],
        "notes": "",
        "id": "17cca1dcd751a27956d72362803291cb"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵蒋颖叔金部游介亭望湖山二十四韵",
        "preface": "",
        "paragraphs": [
            "我昨来余杭，孟陬值杓建。",
            "春色正融怡，皇华纡睠眄。",
            "言此佳山水，巧丽极怪变。",
            "有如画屏风，罗列围四面。",
            "城南古浮图，又为一郡冠。",
            "联驱松径中，信步苍崖畔。",
            "莓苔粘履屐，虬枝拂簪弁。",
            "纵览识高深，顾慕增诧叹。",
            "心迷真赏奇，意觉旅游倦。",
            "物色虽难穷，指注亦粗遍。",
            "楼台鬰相望，无异挂盘线。",
            "向非适幽遐，何由尽闻见。",
            "惟昔吴越君，塔庙务华焕。",
            "依山镌大像，叠石累高岸。",
            "经构无已时，赀费岂复算。",
            "较其舆地中，佛寺占过半。",
            "荣华一朝尽，金石空残片。",
            "款识刻犹存，排衙行不乱。",
            "虚亭复增修，郡府余壮观。",
            "故人柏台彦，早岁历监殿。",
            "自从交臂来，几回伤聚散。",
            "声光日以高，使节复频换。",
            "江湖偶追陪，旬浃停车传。",
            "更有山林期，兹焉适予愿。"
        ],
        "notes": "",
        "id": "422b44391507bec09411ffc464601d04"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵苏子瞻学士腊日游西湖",
        "preface": "",
        "paragraphs": [
            "腊日不饮独游湖，如此清尚他人无。",
            "唱酬佳句如连珠，况复同好相应呼。",
            "君尝听事嗟罪孥，虽在乐国犹寡娱。",
            "是社稷臣鲁颛臾，直道自任心不纡。",
            "最爱灵山之僧庐，彼二惠者清名孤。",
            "案上梵夹床龙须，炉销都梁馔伊蒲。",
            "洁行自欲敦薄夫，长吟拥褐忘昕晡。",
            "坐客不设毡氍毹，对镜如看方舆图。",
            "君怀经济才有余，名声妖孽惩颜蘧。",
            "且来山林寻遁逋，更玩四营兼参摹。"
        ],
        "notes": "",
        "id": "b0c57371b37cff13c2345bd695654443"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "陈和叔内翰得庄生观鱼图于濠梁出以相示且邀作诗以纪其事",
        "preface": "",
        "paragraphs": [
            "公堂四合临中衢，翰林壁挂观鱼图。",
            "传之近自濠梁客，云是蒙邑先生居。",
            "先生昔仕楚园吏，傲世不蕲卿大夫。",
            "逍遥淮上任造适，高岸偶见群鯈鱼。",
            "清波出游正容与，潭底传沫喣以濡。",
            "悠然饵纶不可及，谁知此乐真天娱。",
            "惠施好辩发闳论，谓彼固异若与吾。",
            "至人冥观尽物理，岂以形质论精粗。",
            "禀生大块厥类众，合则一理散万殊。",
            "渊潜陆走各自适，天机内发宁拘拘。",
            "鸢飞戾天兽易薮，螣蛇游雾龟曳涂。",
            "味色谁能辨带鹿，足颈乌用嗟蚿凫。",
            "蜄筐信美害爱马，钟鼓虽乐愁鶢鶋。",
            "青宁久竹代生变，螽虫风化相鸣呼。",
            "方游溟海大空外，坎井讵能谈尾闾。",
            "若知飞息分皆足，图南未必胜抢榆。",
            "人生均是受形气，好恶欢养同一区。",
            "死生寿夭亦大矣，自本而视奚有无。",
            "方当在梦则栩栩，及其既觉还蘧蘧。",
            "入荣轩冕不累性，独往丘壑非为愚。",
            "不求刻意不徇利，孰是隠几孰据梧。",
            "惟能应变不囿物，天籁自与人心俱。",
            "一从郢匠丧其质，狂言空见传于书。",
            "当时陈迹复何在，客有过者犹踟蹰。",
            "先当朝士题咏处，不见綦履空遗墟。",
            "画工智巧良可尚，景物纵异能传模。",
            "古今变态尽仿佛，旦暮烟云随卷舒。",
            "遂令都邑繁会地，坐见淮山千里余。",
            "泛观既已忘物我，企想岂直思玄虚。",
            "惟公雅尚每耽玩，持示同好良勤劬。",
            "自怜衰老喜求旧，况荷明照均友于。",
            "朝陪玉堂暂晤语，暮入荜门还宴如。",
            "欣然共乐濠上趣，相忘正在于江湖。"
        ],
        "notes": "",
        "id": "7c0395114f45668417e6980edef2f47c"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵蒋颖叔同游南屏见惠长篇",
        "preface": "",
        "paragraphs": [
            "青山横莽苍，万石出南麓。",
            "古刹表耆阇，高声耸群玉。",
            "居惟择冈峦，近靡数松竹。",
            "郡郭路非遥，游人舂不宿。",
            "陟𪩘极跻攀，循崖劳伛伏。",
            "架筒引流泉，跨岭构重屋。",
            "讲座据妙峰，禅堂对枯木。",
            "幽寻难屡期，将往谁能独。",
            "偶逢霜台客，暂驻骢马足。",
            "联步访丛林，终朝走郊牧。",
            "相期方外游，顿忘河上曲。",
            "夷路喜君腾，高阁惭予束。",
            "更听名理言，俯惬中心欲。",
            "况已证真常，讵止齐宠辱。",
            "愿言挹清风，可用警浮俗。"
        ],
        "notes": "",
        "id": "a91cdc98ccbd8cf06ac3e11760312bd4"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵蒋颖叔同游超化院",
        "preface": "",
        "paragraphs": [
            "贤良才识明，御史风望清。",
            "命驾千里至，高谈一座惊。",
            "旧故偶获道，离忧自兹平。",
            "朅来湖上寺，共语堂西楹。",
            "念昔一交臂，几年两摇旌。",
            "契阔信靡定，邂逅欣偕行。",
            "日薄聊顿辔，兴来再飞觥。",
            "霜林陨丹叶，泉坻结新冰。",
            "湖月金炯炯，竹风玉玲玲。",
            "峰峦对三山，楼殿如九成。",
            "南州足奇丽，此地尤兼并。",
            "因君发题咏，足使增嘉声。"
        ],
        "notes": "",
        "id": "c5543b219a9ab170fc85463fae7b424a"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵三弟学士题七宝英师壁",
        "preface": "",
        "paragraphs": [
            "岩居得幽胜，俗累无忧伤。",
            "占彼凤山腋，建兹法云堂。",
            "宵眠一毡蒲，昼食几稻粱。",
            "浄众集善缘，勇猛能自强。",
            "瑞相严中楹，梵夹罗四旁。",
            "轩窗据苍崖，松竹围重冈。",
            "不杂人世喧，更觉禅味长。",
            "我尝命宾友，间或携肴觞。",
            "中休憩丈室，远览登上方。",
            "念昔保城堑，屹然壮金汤。",
            "列刹以百数，息民殄千殃。",
            "爰居尽乐土，利用无缺斨。",
            "遂使吴会俗，长为礼义乡。",
            "何独竺乾域，宝山亦清凉。"
        ],
        "notes": "",
        "id": "c6deecd89eeb7f784c730ab90ea2c939"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "与蒙城知县陈著作同赋吐绶鸟",
        "preface": "",
        "paragraphs": [
            "羽毛之美其类众，雉曰吐绶世尤重。",
            "灵姿异禀来何方，有客携持自咸雍。",
            "朱笼驯习绣墩调，珍贵不与常禽共。",
            "庭前爱玩不能已，欲买未有千金俸。",
            "一座嘉宾共诧夸，留连为倒春醪瓮。",
            "送将题目与诗人，要待清才如屈宋。",
            "斑斑赤质斗花纹，𬍛𬍛明珠络衣缝。",
            "暖风晴日正闲暇，绮翼丹趺时𩭩松。",
            "垂胡两组锦舒张，约发双笄玉浮动。",
            "倏忽披开叠胜文，蒙茸乱绾青丝综。",
            "初疑瑞草衔鹘啄，又讶牦缨彯马鞚。",
            "行縢赤芾交胫足，羽服袿衣曳蜺𬟽。",
            "汉官绶䓞何须染，郑公书带徒劳种。",
            "引颈才盈尺寸间，镂彩盘绦无缺空。",
            "未容俯近复卷收，顷刻无由发清哢。",
            "向人顾盼虽无言，奋臆犹如将告控。",
            "有生之乐贵得所，所乐山林殊市哄。",
            "斥鷃飞翔本蓬蒿，鷾鸸社稷存梁栋。",
            "不慕爰居享钟鼓，要逐凫鹥唼菰葑。",
            "临流照影刷羽翰，朝飞求偶随群从。",
            "十步一啄百步饮，乌用樊中久羁𢮍。",
            "主人提挈诚厚恩，岂若郊原使闲纵。",
            "我闻章服以旌礼，物有等威须折衷。",
            "鞶囊厉带最光华，宠锡或招三褫讼。",
            "惟兹异类亦何知，被服文章安所用。",
            "得非造化育群伦，美恶短长皆适中。",
            "凡物有用固为灾，矫性伤生尤可痛。",
            "介特一死古士挚，得时三嗅子路共。",
            "晋室文裘或遭焚，羽山夏翟先修贡。",
            "解颜亦取如皋获，离罦已入王诗讽。",
            "旌旄甚盛见楚人，乐缀有数闻众仲。",
            "嗟嗟才用既若斯，窜伏何由脱罗总。",
            "今虽窘束苦笼槛，犹胜烹𬊈充调供。",
            "徘徊且逐稻粱肥，莫厌庭除资好弄。",
            "方今太平物遂性，异兽奇禽罢供奉。",
            "庶民咸乐萃灵台，上苑虚开发云梦。",
            "西雝既已翔振鹭，阿阁终当集灵凤。",
            "伫见觚棱神爵栖，重歌蜀使碧鸡颂。",
            "惟尔文华固异常，效祥荐祉宜飞羾。",
            "近郊薮牧好游遨，应须一借扶摇送。"
        ],
        "notes": "",
        "id": "fde7157dac60ea1e8315b2d4899a66ee"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵陈蒙城金风堂射饮",
        "preface": "",
        "paragraphs": [
            "南都绿蚁封初拆，西圃芳条换新碧。",
            "宾僚相遇惜余春，樽俎留连因促席。",
            "百夫决拾看和容，何用娱宾循饮格。",
            "前者新诗严武事，几日毬场较锋镝。",
            "幕中頼有从事贤，抱器逢时隼当射。",
            "聊从把酒发笑谈，岂独鸣弦观准的。",
            "分明争计算多少，举令都忘歌节拍。",
            "蒙邑大夫富才艺，早擅词林名藉藉。",
            "昨来州序偶淹留，幸接话言逾宿昔。",
            "行筹不必苦辞觞，得隽况曾先射泽。",
            "多惭病守鲜欢悰，出口无奇但喑哑。",
            "贪荣窃禄未能归，每听春禽愁杜魄。",
            "今朝何似强开颜，为喜尊前有嘉客。"
        ],
        "notes": "",
        "id": "d689c6ddcb64d3b3da18a3ec844d01e7"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和蒋颖叔亳州矮桧",
        "preface": "",
        "paragraphs": [
            "桧生本修直，此种特殊异。",
            "高不盈寻丈，广乃遍阶砌。",
            "短干自坚强，附枝交荫翳。",
            "森然葆羽欹，隠若虬龙坠。",
            "不知何代有，木老色弥翠。",
            "尝闻古仙者，应化在兹地。",
            "手植有遗迹，深根几千岁。",
            "神灵应护持，道宫存款识。",
            "自此物色繁，因为圃人利。",
            "封殖虽地宜，屈蟠由巧智。",
            "以彼凌云姿，还同蔽牛类。",
            "拳曲如能寿，轮囷不为器。",
            "谁云矫生质，终亦遗世累。",
            "诗伯一留题，禅丛重增贵。",
            "岂若榴柽然，空传草木记。"
        ],
        "notes": "",
        "id": "8ab315b7471aef06523a8dba4433e182"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "暇日游逍遥台睹南华塑像独置一榻旁无侍卫前无香火对之歆然起怀古之思因抒长句一千四百字题于台上",
        "preface": "",
        "paragraphs": [
            "忆昔初读南华篇，但爱闳辨如川源。",
            "沉酣渐得见真理，驰骛造化游胚浑。",
            "潜心四纪不知倦，闲日讲解时寻温。",
            "其言无端极放肆，大抵顺物尤连犿。",
            "六经高深如韫椟，百氏蔽偏迷蹢阍。",
            "伯阳语道最渊邃，中士尚或疑亡存。",
            "竺乾权实信广大，妙用不出我藩垣。",
            "伟兹三篇粹精奥，推本一化开幽𠊽。",
            "反复孝慈去愿誉，胎育仁义除诈谖。",
            "情类相亲自才德，踶跂不立存朴惇。",
            "寓言本为大方设，吊诡难与常人论。",
            "祖尚玄虚灭理学，乖背宗旨由后昆。",
            "遂矜放旷为任达，由此道真流亡反。",
            "自非通识造闳远，安能超悟还淳元。",
            "大钧斡旋本何有，相禅以种纷无垠。",
            "载其形声直喑醷，感彼气类相嬗媛。",
            "死生之辨在旦夜，梦觉之异分形魂。",
            "神奇臭腐互美恶，蜩甲蛇蜕奚代迍。",
            "卵胎无以易生种，风化自尔成虫蜫。",
            "出入于机泯无际，始卒若环焉可扪。",
            "芒乎万致始同体，明以一指弥滋繁。",
            "异则肝胆为楚越，同则萧竹犹枅圈。",
            "真宰难以眹迹见，灵台莫由形器援。",
            "何者非彼何者是，孰为亲爱孰为怨。",
            "六凿相攘有利害，两溢类妄成斗喧。",
            "至细不必陋蛮触，倪大恶用惊鹏鲲。",
            "天机所动体各适，足行岂异唾者喷。",
            "外物既重内固拙，瓦注则巧金乃殙。",
            "物之傥来莫御止，心所希跂俄屯{愍心=月}。",
            "有疾无用亢豚免，其迹已陈刍狗燔。",
            "全生难恃社之栎，移是不定腊者䐊。",
            "逢真令尹魄栩栩，恍丑全人脰肩肩。",
            "因知祸福相倚伏，故于得失无螴蜳。",
            "惟能胆阕以生白，是乃孰耰而厌飧。",
            "道非处服无不在，人以德性为之原。",
            "有情有信非可致，一满一虚常不腾。",
            "九年大妙得之野，参寥疑始传诸孙。",
            "豨韦以之挈天地，堪坯以之袭昆仑。",
            "明此南乡唐尧帝，明此处下素王尊。",
            "众人逐物但役役，一曲自守常暖暖。",
            "修躬明污躬则殆，饰智矜愚智弥惛。",
            "单豹治里外逢害，张毅修襮中成殟。",
            "退不为宾颍阳乐，荡而伤性喣水踆。",
            "二子高节去孤竹，三闾独清浮湘沅。",
            "弃世终亦馁薇蕨，行吟徒自悲兰荪。",
            "彼为礼义矫末俗，犹以佩玉趋櫜鞬。",
            "将明是非崇世论，何异狐白资绁袢。",
            "礼义治则忠信薄，是非著则名实翻。",
            "尚贤贵德下滋伪，信赏明罚民尤冤。",
            "宋荣犹然在讥世，其于毁誉方汶汶。",
            "列子待风乃轻举，岂若御辩常掀掀。",
            "至人达观齐物我，直往上古惟愚芚。",
            "内通耳目外心智，旁挟日月超乾坤。",
            "安时处顺任天倪，抱德炀和遗世喧。",
            "悗乎忘言喙鸣合，窅尔自静鲵桓潘。",
            "养生之主悟文惠，治气其勇过孟贲。",
            "形形不形睨初始，物物不物邻羲轩。",
            "得计弃智任鱼蚁，劳形怵心嗟虎猿。",
            "呼我牛马谁毁誉，梦为鱼鸟还潜翻。",
            "其穷不屑涸辙鲋，其高乃况南方鹓。",
            "方其息死乐枯髑，亦既恬生慕孤豚。",
            "尝闻藏言乃笑杖，既见偃室聊歌盆。",
            "畏龙不羡宋人乘，睹鹊自感雕陵樊。",
            "广莫将植拥肿木，江湖可浮瓠落樽。",
            "不将不迎随物化，一龙一蛇更蛰蜿。",
            "以道泛观未切著，得时而行或曲卷。",
            "皇王上下惟变适，周鲁舟车殊运奔。",
            "顾指不为天下化，排进靡使人心偾。",
            "人于应问见影响，物被生杀通凄煖。",
            "赏罚九变得其序，泽流万世非吾恩。",
            "相{次/韭}乃合儒与墨，小辨岂数衍与髠。",
            "河伯不逢海若语，岂知至道无穷门。",
            "云将未得鸿蒙问，乌睹生物复其根。",
            "神而化之不蘁立，未之尽者能诲啍。",
            "长波所荡满今古，异代相应犹篪埙。",
            "喟予所禀实樗散，作器自愧非玙璠。",
            "逢辰偶得仕通籍，徼幸当与游西昆。",
            "材力未足胜螽股，取舍徒思择熊蹯。",
            "行年六十粗知化，藏经十二无能繙。",
            "平时有志在寥廓，遇事无意从缗昏。",
            "撄而后宁亘岁月，老之将至忘寒暄。",
            "盱盱未免囿于物，扰扰不异风中幡。",
            "昨从京辇絓丹笔，复得淮壤乘朱轓。",
            "偶逢乐岁少休息，历览士俗因周爰。",
            "提封乃是昔仁里，访古时复登平邍。",
            "城中蝶巷接蓬头，郊外鱼台连漆园。",
            "悠然清风隔千载，独有遗像当高墦。",
            "山川世异改城郭，岁时人罕羞苹蘩。",
            "先生县解出无有，后世景仰空擎拳。",
            "大布緳履生弗饰，岂蕲朽壤衣如𫞩。",
            "乌鸢蝼蚁死不避，安用丘墟祀有膰。",
            "虚堂虽异生存处，操趣犹令贪薄敦。",
            "我怀方外想音采，坐视券内敺冥烦。",
            "曳涂窃企濮水钓，投犗更思东海蹲。",
            "子葵虽未得其道，意而固愿游其藩。",
            "圣人之书议者扁，妙斲之质良在懮。",
            "空遗糟魄宁咀味，纵有履迹焉投跟。",
            "何当一发鸡瓮覆，因而更焚驹项辕。",
            "天光内照宇自泰，人益不累中无闷。",
            "云谁嗣响可晤语，至理竟亦归无言。"
        ],
        "notes": "",
        "id": "d3cabf29358ccd29f924125a1192fe34"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵司徒富公耆年会诗",
        "preface": "",
        "paragraphs": [
            "古人称宴安，居处必择地。",
            "诸公来河南，有若不期会。",
            "岩岩大司徒，早辞槐鼎贵。",
            "嘉谟纳渊衷，故事留台寺。",
            "构第铜驼坊，开门瀍水次。",
            "居守德爵同，位重官三事。",
            "高轩每过从，纵言谈道艺。",
            "复有乡里贤，夙昔承嘉惠。",
            "崧岭高横空，洛波清见底。",
            "履道追昔游，行厨载芳醴。",
            "燕毛礼所重，安车皆戾止。",
            "年尊二国公，齿序众君子。",
            "愿公寿千秋，慰民瞻具尔。",
            "三载一来朝，当陪天子祀。"
        ],
        "notes": "",
        "id": "6f034c0592a3fdb6726680a53b3b5bac"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵王宣徽太尉耆年会诗",
        "preface": "",
        "paragraphs": [
            "古来贤相称高奇，虞有皋夔商傅伊。",
            "帝臣王佐见谟训，千载相望如同时。",
            "我朝公辅代间出，钟秀辰象分躔离。",
            "堂堂太尉实异禀，风质粹美和而威。",
            "仁皇始擢自藩翰，渭水兆告非熊罴。",
            "立朝早已擅风采，料敌曾不失毫厘。",
            "圣圣相承倚时栋，入登槐鼎出拥麾。",
            "司徒相继据魁轴，势压诸夏摧附枝。",
            "一言寤意尊社稷，万里奔命来戎夷。",
            "君臣一体自同德，下鄙汉相矜规随。",
            "功成治定预告老，还乡治第当西圻。",
            "十年休佚养冲气，泰宇充茂心欣嬉。",
            "二公勋德诵人口，载于彝鼎歌于诗。",
            "吾皇得相柄文武，调燮四序齐璇玑。",
            "孟轲尝称圣之任，乃曰百世人之师。",
            "固宜天畀两元老，期颐常保松筠姿。",
            "规橅载在庙堂上，自使风俗淳浇漓。",
            "前年召自大名尹，对罢累请菟裘归。",
            "帝曰公今更强固，闵烦几政留清规。",
            "两加金貂百官首，再剖玉麟三水涯。",
            "洛人闻之喜且抃，如在旱岁逢云霓。",
            "朝临留府暮私第，偃息又将弥再期。",
            "今春欲作耆英会，涓日象值神俱比。",
            "谓宜饮食与宴乐，对接宾客心忘机。",
            "康宁寿富复好德，向此巨福全者稀。",
            "席间诸老尽贤杰，相得欢甚欹冠緌。",
            "饮盈百榼似尼父，歌有三乐同荣期。",
            "杯盘衍溢逮舆隶，割肉酾酒如林池。",
            "衣冠填咽两城市，车马照耀清涟漪。",
            "夜阑百炬列红烛，天寒四座添重帏。",
            "巨儒洒翰序嘉会，义薄皎日垂清晖。",
            "诸公半酣各赋咏，含毫叠纸鱼鳞差。",
            "诗成累幅灿珠玉，光艳宜若陵钩奎。",
            "歌声旖旎啸鸾凤，酒气冷冽喷酴醿。",
            "长篇立刻在金石，楷字高揭当轩墀。",
            "晋公延宾就绿野，谢傅卜宅临清溪。",
            "当时贵客亦有数，讵与今日争光辉。",
            "誊书远报邺都守，开缄摘句情融怡。",
            "答言遂起归与兴，迹虽未往心先飞。",
            "三贤事业固同道，用舍安得常情知。",
            "官尊邦国之柱石，望重士林之羽仪。",
            "退舍进用自殊致，大义当以公言推。",
            "不能则止固达识，陈力可行当有为。",
            "圣君知臣贤达节，事有轻重须从宜。",
            "宁拘经礼致为政，自有邦人歌衮衣。",
            "三台明润少微烂，光彩并照大紫微。",
            "子房辟谷方壮岁，张苍作相当厖眉。",
            "曹参置酒坐公府，晋贤高蹈来东篱。",
            "昔人出处固有意，造适自与时推移。",
            "光阴可惜且行乐，任从𫛴鴂方春啼。"
        ],
        "notes": "",
        "id": "e5d569b152a7aede4c71d6e6f82a63aa"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵君实内翰同游范景仁东园",
        "preface": "",
        "paragraphs": [
            "銮禁限沉深，鼇头雄赑屭。",
            "主人出休沐，秋色正明丽。",
            "偶为东园游，便有中林意。",
            "纵言得造适，览物增意气。",
            "风清濯烦襟，日永忘归辔。",
            "朝野本无间，簪组何用弃。",
            "未必幽栖人，识兹真乐地。"
        ],
        "notes": "",
        "id": "b34728cf9f461574bcaa7df242e98d84"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "效范景仁侍郎次韵和君实端明长句奉呈龙舒杨守",
        "preface": "",
        "paragraphs": [
            "公居幽绝谁能纪，欲到应须劳屐齿。",
            "从官出入路萦纡，况今又去藩龙舒。",
            "人在天南居在北，乡心千里云山碧。",
            "山庭不用勒移文，时乐中和归未得。",
            "他年若寻仙老会，洛下诸公尽中外。",
            "百二十坊山水间，甲第相望门巷对。",
            "过从不独赏芳珍，造适何妨谈道真。",
            "回头却望朝市里，多少思归未去人。"
        ],
        "notes": "",
        "id": "3d33fc0bc8116ba1f779e5b61af5a3ac"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "六月六日访晁美叔吏部越宿蒙惠长篇因次其韵",
        "preface": "",
        "paragraphs": [
            "近伏值休澣，端居无所为。",
            "触热事造请，有如褦襶诗。",
            "偶到昭德里，主人不吾非。",
            "惟今吏部郎，望清秩非卑。",
            "而与两铨选，事联相附离。",
            "每听人物论，尤详台阁仪。",
            "沿袭寻本原，左右逢津涯。",
            "登朝鬓犹绿，继世衣仍缁。",
            "欢然久相接，甚矣嗟吾衰。",
            "谁言同趣舍，何力能嘘吹。",
            "但惭蒹葭陋，坐对琼林枝。",
            "时或把书卷，不厌颜生饥。",
            "间亦忘形骸，任讥嗣宗痴。",
            "喜君方得涂，骞腾复何疑。",
            "岂此哀乌省，能留威凤姿。",
            "君才适时用，早闻天子知。",
            "荷囊与鸣玉，献纳无不宜。",
            "宁校岁月劳，求为法令师。"
        ],
        "notes": "",
        "id": "0414a9a70fd6dda8de492826b46c9188"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵苏子瞻题李公麟画马图",
        "preface": "",
        "paragraphs": [
            "霜纨横卷书縚垂，轴以瑇瑁囊青丝。",
            "披图二妙骇人目，笔画劲利如刀锥。",
            "龙媒迥出丹青手，势若飞动将奔驰。",
            "鞯衔如在赤墀立，仆御犹纵红缨羁。",
            "子虔六辔衒沃若，长康骏骨称天奇。",
            "虽传画谱入神品，未有墨客评黄雌。",
            "六诗形似到作者，三马意象能言之。",
            "奇踪莫辨霸或干，高韵压倒陆与皮。",
            "从来神物不常有，未遇真赏何人知。",
            "君不见开元廏马四十万，作颂要须张帝师。"
        ],
        "notes": "",
        "id": "cdb995652cd83f54eb8932b6937970e4"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "元祐癸酉秋九月蒙恩补郡维扬十一月到治莅事之始首阅题名前后帅守莫非一时豪杰固所钦慕矣然于其间九公颇有夤缘感旧思贤嗟叹不足因作长韵题于斋壁以寄所怀耳",
        "preface": "",
        "paragraphs": [
            "维扬禹九州，淮南唐四镇。",
            "地据江海冲，星占楚吴分。",
            "五季剧荒扰，我朝夷僭闰。",
            "督府时称雄，守帅选常遴。",
            "由来竹符使，莫匪邦家闻。",
            "其间九贤者，尤推万人俊。",
            "太原文章伯，师友渊源濬。",
            "五事陈便宜，七制推典训。",
            "屡荐官虽崇，三已色无愠。",
            "岐公老藩朝，惠爱浃吴晋。",
            "荐士言有味，偃兵功不陈。",
            "鼎饪方燮和，丘园终委顺。",
            "渊哉文肃公，生遘休明运。",
            "三朝翰墨工，二府谋猷奋。",
            "道卷任推迁，名全蔑缁磷。",
            "郑公梁栋才，天质璆琳韵。",
            "大笔弟兄同，万事朝廷问。",
            "徊翔极宰枢，终始无疵吝。",
            "仁宗初倦勤，魏公复来觐。",
            "堂堂真相尊，謇謇嘉言进。",
            "十字篆勋劳，大烝报忠荩。",
            "乐安予旧馆，早岁窥墙仞。",
            "儒林仰宗工，政府发闳论。",
            "虽无鼎铭勋，却有书传信。",
            "吾友仲邍父，利器发硎刃。",
            "论经鄙章句，纵辨摧凌谇。",
            "经纬夙志违，风流壮年尽。",
            "文武惟秀公，将相纡双印。",
            "入辅复出藩，抚淮兼帅润。",
            "忆昔获攀稽，后来尝慕蔺。",
            "司空一代宗，累叶清风振。",
            "继父汉韦平，致君古尧舜。",
            "时叹人云亡，上嗟天不慭。",
            "昔人企前修，景行仰高峻。",
            "声气或相同，古远视犹近。",
            "马迁称晏婴，羊祜交陆逊。",
            "异代思执鞭，仇邻通馈𫗥。",
            "粤予望诸贤，先后来兹郡。",
            "既非镇俗才，仍抱终天衅。",
            "砂砾自澄汰，铅镆殊铦钝。",
            "将书名在石，终惭驽附骏。",
            "前人固难追，遗德犹可徇。",
            "鞭后志良勤，思齐言亦讱。",
            "颜㥏章在怀，年侵霜满鬓。",
            "俛仰复奚为，兹焉俟嘉遁。"
        ],
        "notes": "",
        "id": "feb82bc750f8ad8ea17dd0a40d64aecb"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "累年告老恩旨未俞诏领祠宫遂还乡闬燕闲无事追省平生因成感事述怀诗五言一百韵示儿孙辈使知遭遇终始之意以代家训故言多不文",
        "preface": "",
        "paragraphs": [
            "我昔就学初，龆童齿未龀。",
            "严亲念痴狂，小艺诱愚钝。",
            "始时授章句，次第教篇韵。",
            "蒙泉企层澜，覆篑期九仞。",
            "十龄独侍行，千里赴朝觐。",
            "靡依心向吴，能事躬在浚。",
            "应门待宾客，睦族周分亲。",
            "虽免逃杖諐，犹虞裕蛊吝。",
            "十三从师友，群彦得亲近。",
            "箕裘袭素风，兰芷渐腴润。",
            "占毕自忘劳，攻坚常切问。",
            "六经日沈酣，百氏恣蹂躏。",
            "礼乐原夏商，春秋道尧舜。",
            "论诗识温柔，讲易知谦巽。",
            "书要通上古，史亦蕲尽信。",
            "复熟中庸篇，推名善恶混。",
            "楹书迨今存，手泽亦未泯。",
            "頼此渐摩益，稍知贤圣蕴。",
            "十八随乡书，三冬阅文阵。",
            "同时韦带伦，共试棘闱濬。",
            "少年事矜豪，属辞少绳准。",
            "程文竟乖疏，贡籍果遗摈。",
            "内负未蹉跎，不能忘起偾。",
            "赏延辄辞官，雅志将自奋。",
            "笔苦手成胝，眠稀目生晕。",
            "常患涉猎疏，肯效揣摩困。",
            "再上忝乙科，初筵习磨楯。",
            "绸缪结官课，奄忽罹忧疹。",
            "灵光未及赋，陟岵遽衔舋。",
            "星行赴帏堂，雨泣护归榇。",
            "先畴闽岭遥，寓舍京口近。",
            "葬营带郭田，地得兼山艮。",
            "送往极充穷，拊存急赒赈。",
            "三釜须自谋，一官姑孟晋。",
            "恤孤逢旧知，温故拾余烬。",
            "荐衡荷德璋，嗣向怜子骏。",
            "给札恩特殊，除职选尤遴。",
            "遂去州县劳，入陪台阁俊。",
            "校文擿三折，食贫岁四闰。",
            "君相嘉宿官，圭符假名郡。",
            "地望号优闲，公租稍充牣。",
            "二偏丰旨甘，百口免饥馑。",
            "方喜私愿谐，遽叨召音迅。",
            "素非干时才，屡试投虚刃。",
            "治绩愧无闻，官资谬超进。",
            "持橐入记言，演纶漫燥吻。",
            "事无补毫分，心常怀愤懑。",
            "一言偶寤意，三已固无愠。",
            "再违金门籍，七换竹使印。",
            "赐环元丰初，解组横海镇。",
            "虏信使约修，周官预详𪮾。",
            "上号太宫辰，奉册陪发轫。",
            "复土裕陵日，杖桐方守殡。",
            "阻趋七月期，莫从百夫殉。",
            "衰麻虽未除，泪血犹未抆。",
            "误被两宫知，首颁一札讯。",
            "入长天台班，复冠鼇坡峻。",
            "拔擢登台司，咨俞陪坐论。",
            "属时久承平，狡羌未诛震。",
            "任重才难胜，位高躬易陨。",
            "丹衷徒蹇蹇，明诚乏斤斤。",
            "靡惮啧言烦，姑守王臣荩。",
            "圣神眷始终，进退礼周尽。",
            "禁殿陟青规，琳宫叩虚牝。",
            "再辞淮海藩，未许丘园逊。",
            "风霜经六纪，蓬葆垂两鬓。",
            "躬闲犹冠带，禄厚足储𫗥。",
            "贡余香龙团，上尊白羊酝。",
            "岁时荷恩沾，浆藿对馈賮。",
            "春园乘闲灌，冬户随时墐。",
            "入对书甲乙，出驱车薄笨。",
            "扶杖拜先茔，携觞问田畯。",
            "蕃室倦扫除，綦几聊凭隠。",
            "养浩希子舆，学生同祝肾。",
            "念昔多艰勤，诲尔宜悱愤。",
            "见贤弓在檠，遇事骖从靳。",
            "竞情思昔非，视舌知柔韧。",
            "高门训序畏，刊腹摩兜慎。",
            "名教乐有余，异端戒多紊。",
            "其要本诚明，乌在问圆顿。",
            "美璞不雕琢，安得怀瑜瑾。",
            "良器不深藏，渠能免瑕璺。",
            "学问不沾洽，何由垂望闻。",
            "操守不坚纯，久必成缁磷。",
            "进修欲及时，行违要无闷。",
            "士行惜分阴，伯阳叹往运。",
            "当年倘因循，晚岁必悔恨。",
            "更思祖先勋，相传清白训。",
            "世胄闽与吴，宗姻期及絻。",
            "衣冠布中外，椽土无尺寸。",
            "逮吾老乡闾，始得营畦畛。",
            "蜗庐庇风雨，稷田助饔馂。",
            "幸与仁智邻，仍远市城慁。",
            "沈侯东阳居，陆叟颐山遯。",
            "出处虽殊途，丰约已过分。",
            "考室俟构堂，肥家在忍顺。",
            "常使棣华荣，无致荆枝忿。",
            "中冓须自防，外诱不可徇。",
            "惧尔志悠悠，故吾言谆谆。",
            "力行傥不渝，家声期远振。"
        ],
        "notes": "",
        "id": "06c8848fe6966b40fd206a458445da95"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "金陵府舍重建金山亭二首  其一",
        "preface": "",
        "paragraphs": [
            "地出城隅辟故台，斩茅删竹受良材。",
            "春塘梦草成诗后，画栋飞云式燕开。",
            "一境山形天际望，四时风物坐中来。",
            "府公经构民偕乐，鱼鸟犹知喜跃回。"
        ],
        "notes": "",
        "id": "60f866d30288d65e679ec469c523f5cf"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "金陵府舍重建金山亭二首  其二",
        "preface": "",
        "paragraphs": [
            "故时台榭对池心，空有名传拟穴金。",
            "鬋理茅茨修竹茂，经营轩槛绿杨深。",
            "桥横断岸虹流彩，花满芳园鸟啭音。",
            "盛府多欢频命席，每容疏外共窥临。"
        ],
        "notes": "",
        "id": "4afe562e6dd1655036e93057736ee5f2"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "润州钱祠部新建宝墨亭",
        "preface": "",
        "paragraphs": [
            "王萧书迹卫公诗，流落江南世少知。",
            "古寺购寻遗刻在，新亭龛置断珉奇。",
            "模传遂比黄庭字，埋没非同石鼓碑。",
            "墨薮书评多逸事，何妨挥翰与题辞。"
        ],
        "notes": "",
        "id": "f4e2efd924e95d9b0c8faa54eebc7dac"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和俞仲素太博游茅山二首 宿明真观",
        "preface": "",
        "paragraphs": [
            "平林行尽到岩扃，一昔恬然道味生。",
            "爽籁远随林谷响，飞云时拂栋梁轻。",
            "闲倾仙斝流琼液，高论神方炼日精。",
            "更想真游成不寐，坐听松韵到黎明。"
        ],
        "notes": "",
        "id": "9cbfcb0061620b025d3c1a9ef5bd58b0"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和俞仲素太博游茅山二首 马上初望茅峰",
        "preface": "",
        "paragraphs": [
            "三士隠沦地，上林句曲前。",
            "朅来思访道，属望赋游仙。",
            "松引飞轮路，云收积玉巅。",
            "华阳不知远，趣驾似行天。"
        ],
        "notes": "",
        "id": "f15d79e618f67804661acece2654d028"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵和丘秘校登长干寺塔",
        "preface": "",
        "paragraphs": [
            "九劫半依山，经营昔甚艰。",
            "周遭严佛宇，直上俯天关。",
            "登陟缘梯险，淹留布坐悭。",
            "椽楹亦涂附，櫺槛遍朱殷。",
            "白日分明到，青云咫尺攀。",
            "龙潭斜影落，鸟翼怯飞还。",
            "基构从吴晋，声名动朔蛮。",
            "灯然时照耀，梵唱每循环。",
            "往事稠重问，前朝指顾间。",
            "谁知息心处，香火老僧闲。"
        ],
        "notes": "",
        "id": "c276147d0d54cb347e48915fd4f5c3b4"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵约诸君游长干寺",
        "preface": "",
        "paragraphs": [
            "寺按郡东南，僧尝为我谈。",
            "初因晋大士，来获古灵龛。",
            "历世名空在，重兴德乃堪。",
            "先朝赐新额，此地建精蓝。",
            "亿载扶皇统，生民息战函。",
            "刹仍存故里，龙复止深潭。",
            "九级惟涂甓，千梁尽架楠。",
            "亭台各轩豁，岩谷更空谽。",
            "殿角芝成玉，松稍露队甘。",
            "穴栖金礼鼲，池怪集神𪚫。",
            "可爱临冈曲，何人结草庵。",
            "欲来寻隠逸，谁与共欢酣。",
            "念往须勤到，登高已旧谙。",
            "低头小城市，举目遍村岚。",
            "静境由兹达，尘容却自惭。",
            "常思真趣响，可抑俗饕贪。",
            "宇宙开怀适，江山极望涵。",
            "相邀幸多暇，命驾即追参。"
        ],
        "notes": "",
        "id": "96e134721c962e27fc5f27057208b404"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "同赋山寺郁李花",
        "preface": "",
        "paragraphs": [
            "小树扶疏若剪裁，新英浓淡对山斋。",
            "青红相间垂罗带，华叶同开缀宝钗。",
            "未必无言芳径列，须看成实翠珠排。",
            "禅扃掩映情多感，药谱标题品最佳。",
            "众卉分敷争欲并，三春颜色此谁偕。",
            "谁怜寂寞游观少，便与移根向玉阶。"
        ],
        "notes": "",
        "id": "beedfe3fcfbfd2a349fb17dd855953fb"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "丘林诸君以春雪三绝见寄走赋长句奉酬",
        "preface": "",
        "paragraphs": [
            "彼美春工用意多，剪裁琼蕊缀庭柯。",
            "妍辞重识梁园赋，寡和还推郢国歌。",
            "莫叹余花皆惨悴，共看修柏自婆娑。",
            "尊前谩爱风光好，不见山阴泛棹过。"
        ],
        "notes": "",
        "id": "41ddfa9ac4a58320b5c6ee20df280035"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵江南感事",
        "preface": "",
        "paragraphs": [
            "京洛倦游后，江南感慨多。",
            "壮怀伤岁月，醉眼小山河。",
            "无路通谈说，穷年谩揣摩。",
            "知音如有遇，终采击辕歌。"
        ],
        "notes": "",
        "id": "cdc95b29768a65cc3e58207ddd77698d"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "春日会饮怀丘思同林成之作四首",
        "preface": "",
        "paragraphs": [
            "浊酒浇肠遣旅怀，春宵常苦漏声催。",
            "坐中不见丘夫子，明月无光厌举杯。"
        ],
        "notes": "",
        "id": "becc6e21f3c5de2a2fbc6f9af5c42bab"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "春日会饮怀丘思同林成之作四首 次林韵",
        "preface": "",
        "paragraphs": [
            "二月中和气序均，酒酣偏觉长精神。",
            "之人欢会何稀阔，惆怅尊前更惜春。"
        ],
        "notes": "",
        "id": "ea9e74459e8231185316c87b011763b2"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "春日会饮怀丘思同林成之作四首 又和前韵",
        "preface": "",
        "paragraphs": [
            "诗论心胆见天真，酒逐羁怀若有神。",
            "一夕所思惟我友，四时最乐是熙春。"
        ],
        "notes": "",
        "id": "0c4542128c6d487be6a0207e859d0c25"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "春日会饮怀丘思同林成之作四首 又次林韵",
        "preface": "",
        "paragraphs": [
            "右持巵酒左持螯，慷慨酣歌忆藉糟。",
            "因想良交成不寐，清谈终夕未为高。"
        ],
        "notes": "",
        "id": "a59a0840b0132fd4baf16d103241783f"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "景德寺饮会丘思同作述怀诗兼纪一席之事见约同赋辄次元韵",
        "preface": "",
        "paragraphs": [
            "濒江多胜宇，兹地更推高。",
            "结友为文会，开樽较饮豪。",
            "春华今始盛，圣代况亲遭。",
            "美景堪行乐，雄谈任叫号。",
            "数家供法馔，百斝和春醪。",
            "异味频登俎，良庖旋奏刀。",
            "盘丰介象鲙，手马毕生螯。",
            "极量觚并榼，忘形甖与槽。",
            "怜君皆旷达，独我叹徒劳。",
            "俗状区区外，刚肠渐渐熬。",
            "壮心虽不屈，谗口亦奚逃。",
            "感寓尝怀古，愁来几悼骚。",
            "宦涂蜗斗角，世事猬森毛。",
            "自得犹千虑，谁能挫一毫。",
            "无烦恶蝇点，须拟效龙韬。",
            "暂适惟诗酒，难兼是燕敖。",
            "纵欢忘倦厌，论契甚坚牢。",
            "峻节凌修干，清风遏怒涛。",
            "就贤知不倦，营道岂云叨。",
            "此席今谁继，知音尽俊髦。"
        ],
        "notes": "",
        "id": "9b3542f4dc084270a30f4190bcf00fe2"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和惟晤师游鹤林寺寄颖长老",
        "preface": "",
        "paragraphs": [
            "黄鹄山前古梵宫，参差楼殿倚岩中。",
            "群峰重叠围松径，三伏嬉游爱竹风。",
            "牛首禅宗怀马素，襄阳耆旧忆庞翁。",
            "长思胜会真幽适，谁使句婴不与同。"
        ],
        "notes": "",
        "id": "22c2a65f8b86441a391e331024a3eafc"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和刁节推郊居寄说晤二诗僧",
        "preface": "",
        "paragraphs": [
            "倦赋从军咏式微，山斋重此理松扉。",
            "春来园圃朱樱遍，霜后盘飧绿芋肥。",
            "瓶锡时邀高士驾，台缁多学野人衣。",
            "白莲诗社方求友，喜得支公与共归。"
        ],
        "notes": "",
        "id": "b15f3a987514b28703320f98a5a25230"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "又和月夜理笛答晤见寄",
        "preface": "",
        "paragraphs": [
            "闻说羌戎出塞行，征人才听泪交横。",
            "三秋霜气先时至，万里乡心半夜惊。",
            "子野踞床思逐弄，季长卧邬亦牵情。",
            "阕终更想关山月，不惜新辞记旧声。"
        ],
        "notes": "",
        "id": "649014cb4a97794ea96f3054b6f77c41"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "送惟晤游庐山",
        "preface": "",
        "paragraphs": [
            "飞锡指湓城，秋风一衲轻。",
            "溪云随晚渡，岭月伴晨征。",
            "敏思登临发，空谈举动明。",
            "他时二林会，名字继融生。"
        ],
        "notes": "",
        "id": "4dd94c01cf5d2a4db14e4f657c0c6481"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "送沈太博倅滑台",
        "preface": "",
        "paragraphs": [
            "早岁淮阳宰邑初，相君连上荐能书。",
            "新从墨绶诸侯国，便领油泥别驾舆。",
            "东郡提封今辅屏，南都接轸旧乡闾。",
            "优游乐职人应羡，官便家荣两莫如。"
        ],
        "notes": "",
        "id": "14112e4a4c1d74f678260dee773d7f58"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵王伯益同年留别二首",
        "preface": "",
        "paragraphs": [
            "桂籍昔叨联署等，莲帷今幸接芳尘。",
            "埙篪契合均天属，金石交深过古人。",
            "直向岁寒期茂悦，肯同时俗论甘辛。",
            "优游且作江南令，惠爱于民此最亲。"
        ],
        "notes": "",
        "id": "8531c02f5a5005b432a05a44dfffe676"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵王伯益同年留别二首 再次前韵",
        "preface": "",
        "paragraphs": [
            "从宦飘飘九见春，共嗟名迹尚埃尘。",
            "相逢梁苑留趋幕，不鄙池阳去长人。",
            "蚤向文科分甲乙，尝于命历校庚辛。",
            "穷通定分非婴虑，惟有交情久益亲。"
        ],
        "notes": "",
        "id": "1d146a361b7f5caac48aed63afca6c5a"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "卞巡检重建苹节堂",
        "preface": "",
        "paragraphs": [
            "栋宇更新构，亭名即旧规。",
            "和容君子志，歌阕大夫仪。",
            "官政搜兵暇，宾贤命席时。",
            "弦开秋月满，矢落晓星驰。",
            "叠中朋筹胜，交酬饮树移。",
            "连鼙呈画的，急管送金巵。",
            "更得萧斋榜，重看沈壁诗。",
            "恩勤主人意，雅志最相宜。"
        ],
        "notes": "",
        "id": "2b8a4f03e9c5453911349a82c31e70f9"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和刁推官蓼花二首  其一",
        "preface": "",
        "paragraphs": [
            "烟雨寒塘外，萧条广隰中。",
            "花逢秋至盛，人爱水边红。",
            "碎缬排霜叶，纤蕤拂露丛。",
            "尊罍不见赏，留得伴溪翁。"
        ],
        "notes": "",
        "id": "facb4cd95bbd3f255e5787be05982de4"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和刁推官蓼花二首  其二",
        "preface": "",
        "paragraphs": [
            "莲疏菊未破，野艳独敷荣。",
            "濯水红缨细，铺园步障平。",
            "露寒偏发色，风劲不摧茎。",
            "采掇聊供饵，丹房助气清。"
        ],
        "notes": "",
        "id": "a263ece83227db369be8aff5b7605c92"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵签判张太博移竹",
        "preface": "",
        "paragraphs": [
            "梁苑有修竹，移来正得时。",
            "新开一斋馆，分植两轩墀。",
            "璅碎青金影，纤圆碧玉枝。",
            "物应人共美，性与地兼宜。",
            "渐喜声成韵，毋伤色暂衰。",
            "宁因恶土变，自与好风期。",
            "窗闼常相对，阑干不用施。",
            "看怜朝露爽，坐觉昼阴迟。",
            "拟富非侯等，亲邻见凤姿。",
            "燕杯留几席，画笔置藩篱。",
            "护长防将折，删枯欲更滋。",
            "破忧谈将解，化恐误仙骑。",
            "节耸蛟螭骨，苞翻虎豹皮。",
            "竿长终劲挺，根困任离披。",
            "肯顾柯亭赏，休思渭水持。",
            "吟余毫亦健，灌罢器频欹。",
            "戴谱须书此，淇园未羡之。",
            "七贤尝伴侣，六逸重犹夷。",
            "缅继斯人躅，如吹仲氏篪。",
            "萧然发清思，頼尔作良知。"
        ],
        "notes": "",
        "id": "05030c5caf4a846b4538a4e017d6ce3f"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "再和倒韵",
        "preface": "",
        "paragraphs": [
            "新植苍筤竹，欣欣若感知。",
            "日阴纷展盖，风韵巧吹篪。",
            "幸对人潇洒，兼依地坦夷。",
            "二年官此者，一日可忘之。",
            "抱节疏仍密，交柯挺复欹。",
            "藂生相友善，特立甚矜持。",
            "长处苔微破，看来露亦披。",
            "凤姿聊侧翅，蛇变但存皮。",
            "莫作恂兵伐，留为介杖骑。",
            "雪霜饶欲冒，雨露已先滋。",
            "初见犹齐架，俄惊渐出篱。",
            "中虚缘物性，外劲是天姿。",
            "比亩虽云少，成林亦未迟。",
            "庙丘当见采，栝羽岂劳施。",
            "鹊尾冠须制，鹓雏食可期。",
            "拂云思柏悦，盈畹笑兰衰。",
            "任土前书贵，名园此地宜。",
            "纵难听嶰管，肯学唱巴枝。",
            "既许亲斋几，宁辞局甃墀。",
            "更烦勤爱护，有用在他时。"
        ],
        "notes": "",
        "id": "a2f9db23a5ba4d67374618c041405f9a"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵签判梁寺丞阻水见寄",
        "preface": "",
        "paragraphs": [
            "京府偕趋幕，弥年接坐隅。",
            "驽骀攀骥足，鱼目混骊珠。",
            "风谊敦贪薄，吹嘘变朽枯。",
            "交亲齐鲁卫，政事拟阿蒲。",
            "契合宁容间，情通不鄙无。",
            "邀欢困萍蚁，较味賸莼鲈。",
            "气盛吞云梦，文雄猎具区。",
            "报投均缟纻，应和念篪竽。",
            "巢阁行观凤，为裘伫荐狐。",
            "世家传鹊瑞，职业在鸿都。",
            "耸壑方腾干，乘风好纵舻。",
            "一飞尝得志，平步即夷涂。",
            "见比亲琼树，清如隠玉壶。",
            "终当拾青紫，讵止学盘盂。",
            "少别如旬日，相望似五湖。",
            "荒郊逢辙涸，激水待云肤。",
            "窟穴增蛇鼠，腥臊恶蚋蛄。",
            "尊思孔北海，釜叹范莱芜。",
            "始见生蓂魄，俄惊绕树乌。",
            "初犹甘杞菊，久渐厌粱苽。",
            "昼咏依依柳，宵看历历榆。",
            "晨兴常过午，朝膳每通晡。",
            "闲逸输吾子，驰驱属鄙夫。",
            "无因随李郭，长日想田苏。",
            "沙涨舟犹胶，河流轨不濡。",
            "行邮才咫尺，命驾只须臾。",
            "坐俟聆金玉，来应笑碔砆。",
            "多惭昏钝枣，难慕湛精醐。",
            "安得生双翼，徒然处橛株。",
            "重吟赠我句，足以豁蒙愚。"
        ],
        "notes": "",
        "id": "0313d52e68ebd0f6cd866aed40d8a474"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "谢太傅杜相公惠吴柑",
        "preface": "",
        "paragraphs": [
            "任土吴邦果，分甘故相庭。",
            "累累朱实烂，馥馥蜜筒馨。",
            "玉液三重酿，神丹九链形。",
            "盘中堆火齐，案上斗铜钉。",
            "玩比韩嫣弹，餐胜楚子萍。",
            "琼津融不竭，尘虑涤还醒。",
            "近比瓜称瓝，休夸李似瓶。",
            "南楼今匪贵，东望亦虚灵。",
            "盛乃长洲苑，传之大禹经。",
            "秋包千树富，霜叶一林青。",
            "荐味同饴露，沦辉信景星。",
            "租园输岁赋，守吏占官丁。",
            "贡罢中都府，供先绿野扃。",
            "缄封重篚袭，道里百邮亭。",
            "想忆金华宴，须倾缥瓮醽。",
            "同梨资可口，与枣助延龄。",
            "岂意殊方物，频沾俗吏厅。",
            "食珍时有愧，拜赐敢遑宁。",
            "顾乏齐瑶报，宜追戴带铭。",
            "永言难纪美，应念思飘零。"
        ],
        "notes": "",
        "id": "08c6dc99672a05baba35f65c3f906301"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "太傅相公以梅圣俞寄和建茶诗垂示俾次前韵",
        "preface": "",
        "paragraphs": [
            "近来不贵蜀吴茶，为有东溪早露芽。",
            "二月制成输御府，经时犹未到人家。",
            "太官供罢颁三吏，东合开时咏九华。",
            "从此闽乡益珍尚，佳章奇品两相夸。"
        ],
        "notes": "",
        "id": "956aa12f96f3299cf48e70f2f92e8cb1"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "送句判官赴大理详断",
        "preface": "",
        "paragraphs": [
            "廷尉咨贤佐谳刑，辟书连上得翘英。",
            "时推黄霸持平久，众伏儿宽定奏成。",
            "尺竹泛疑资审劾，惠文弹治要详精。",
            "从来法吏多阴德，勉务哀矜助圣明。"
        ],
        "notes": "",
        "id": "139e3560e64c0e0bbbaf857155bc1413"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "府尹欧阳公以临书智信篇为贶谨以长句酬谢",
        "preface": "",
        "paragraphs": [
            "八法能工世罕精，帅钤多暇录遗经。",
            "言称智信文毋害，体具真行笔不停。",
            "势似公权题殿壁，心希逸少写黄庭。",
            "下僚何幸蒙垂赠，循览留为座右铭。"
        ],
        "notes": "",
        "id": "093d87243c367cb26ba5a5a1a0a86e65"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵签判太博谢府公新诗墨迹",
        "preface": "",
        "paragraphs": [
            "幕府雍容但省文，笔精诗格两难伦。",
            "临池得法毫端健，击钵成篇藻思新。",
            "征虏雅歌追乐事，兰亭赓唱掩芳尘。",
            "梁王宾友邹枚在，末至惭非赋雪人。"
        ],
        "notes": "",
        "id": "9335b1af82f887fc8c079bab2c685999"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵和宣甫叔父迁谪过都见寄",
        "preface": "",
        "paragraphs": [
            "解组从戎五筦城，壮谋期欲荡蛮腥。",
            "数奇不意同飞将，肺腑何因学卫青。",
            "报国有心犹慷慨，谪官无闷但沈冥。",
            "竹林此日重相过，高论时欣侧耳听。"
        ],
        "notes": "",
        "id": "b30730cb2d44aec2b2573a5cc123bdbb"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "宣甫以栟榈茶刷见惠继之以诗依韵奉和",
        "preface": "",
        "paragraphs": [
            "装橐分余具，茶筒使拂尘。",
            "制时工匪易，得处赏尤频。",
            "常与轮槽并，宜为焙匣珍。",
            "斋中延客语，供办未应贫。"
        ],
        "notes": "",
        "id": "3e8785d955e08ecfafae39da6edc2009"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "宣甫宿约见过既而不至翌日有诗为示谨次元韵",
        "preface": "",
        "paragraphs": [
            "夙昔成嘉约，朝来不见过。",
            "出门非有碍，掩室返多魔。",
            "咫尺且犹尔，分携将奈何。",
            "徘徊延望久，云际待金波。"
        ],
        "notes": "",
        "id": "ee4224b242adf72a3d456b4bf95d810f"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "宣甫随行有端石茶匣甚佳道中为仆夫所损某见之谓微瑕无伤寻蒙送示有二绝句依韵拜答  其一",
        "preface": "",
        "paragraphs": [
            "物重赍轻岂易持，何时登顿损瑰奇。",
            "曾为什袭缇巾宝，一见寒姿不忍遗。"
        ],
        "notes": "",
        "id": "f73647f9353e2d71eb539860a339ae7e"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "宣甫随行有端石茶匣甚佳道中为仆夫所损某见之谓微瑕无伤寻蒙送示有二绝句依韵拜答  其二",
        "preface": "",
        "paragraphs": [
            "镌砻圭角制尤精，岂为微瑕用便轻。",
            "且赏岩珍终耿介，休思人事有亏成。"
        ],
        "notes": "",
        "id": "dd9d3ad24db46cffacdc4e68bf1923f2"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "送沈学士守毗陵",
        "preface": "",
        "paragraphs": [
            "使君四十五专城，新向鸿都得请行。",
            "高阁和铅人暂去，秋郊驱弩吏趋迎。",
            "兰陵郡邑今尤盛，阳羡溪山古有名。",
            "赋政优游多乐事，东园应不负飞觥。"
        ],
        "notes": "",
        "id": "80ac6a07e1eb85b1e6b17e1f5c24b90d"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "送李留后赴镇天平",
        "preface": "",
        "paragraphs": [
            "出拥朱轓就镇雄，须句封国济亭东。",
            "干旄光动奎躔外，阃节权并鲁分中。",
            "两绶雕鹰纹异绣，半符鱼虎佩兼铜。",
            "朝廷慎重惟良选，定有能声惬帝衷。"
        ],
        "notes": "",
        "id": "04b9d6a6c57d5839cdec46218e3926dc"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "送朱屯田赴辟成都",
        "preface": "",
        "paragraphs": [
            "赞条初罢浙江回，辟命还从蜀道来。",
            "朱绂聊光新幕府，乌星重照旧行台。",
            "秋登危栈烟霄界，晓望通阛锦绣堆。",
            "乐职定应能赋颂，知君堪继子渊才。"
        ],
        "notes": "",
        "id": "c988d8765ff18b1138057a1d461f4d21"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "送黄从政宰晋江",
        "preface": "",
        "paragraphs": [
            "泉山南望海之滨，家乐文儒里富仁。",
            "弦诵多于邹鲁俗，绮罗不减蜀吴春。",
            "怀章近辍枢廷杰，制锦重纡学馆人。",
            "岂独光荣生邑里，须知美化浃瓯闽。"
        ],
        "notes": "",
        "id": "75b76dfb397f016cd9eb9cc78d629c82"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "送李屯田子震赴宛丘签判",
        "preface": "",
        "paragraphs": [
            "交游情分十年余，从宦差池后会疏。",
            "远塞新归饶意气，长年相遇倍勤渠。",
            "登朝蚤卧郎官帐，入幕还陪丞相车。",
            "咫尺淮阳曹事简，邮筒莫遣少音书。"
        ],
        "notes": "",
        "id": "18fbe104be974f7cdcd98dea021541cc"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "道元上人累示禅偈诗笔并诸贤赓唱见索鄙作因成短句奉酬",
        "preface": "",
        "paragraphs": [
            "释子南宗秀，囊文数见过。",
            "灯分壁观后，诗学宝书多。",
            "摘句心游刃，谈空辩注河。",
            "儒林盛推挹，风势张云柯。"
        ],
        "notes": "",
        "id": "6f676967e73156a8b538e5da5e5fdab4"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵宋次道学士重过礼院",
        "preface": "",
        "paragraphs": [
            "斋居永日坐重帘，共叹清才久滞淹。",
            "诗格转精缘大手，风情不薄早斑髯。",
            "曲台论议于今美，东观繙雠载世兼。",
            "孤学尸官犹有頼，繄君余润远相沾。"
        ],
        "notes": "",
        "id": "1f021788db0b391b397a36f17be0bcd6"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "判秘阁何龙图赴职宴集诸公同赋诗以纪出入之盛",
        "preface": "",
        "paragraphs": [
            "一去鸿都岁始旬，职更河澳与言纶。",
            "出为戎阃蕃宣守，归作儒林典颂人。",
            "寓直重游唐丽正，繙书还上汉麒麟。",
            "参陪樽俎俱时彦，独愧非才踵后陈。"
        ],
        "notes": "",
        "id": "06842f0f36c3b02e36b5addad5194fab"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "送朱职方赴天彭",
        "preface": "",
        "paragraphs": [
            "晓鼓频趋宣政朝，左符还领郡封遥。",
            "三春车马逾邛阪，千里帷裳布汉条。",
            "蚤接朋僚情款款，旧传词笔气飘飘。",
            "西南留滞应非久，可奈离襟重黯消。"
        ],
        "notes": "",
        "id": "f445bcda69607af2f381866ee3325818"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和丁御史出郊雩祀夕雨初霁",
        "preface": "",
        "paragraphs": [
            "雩帝临初孟，涓辰用吉辛。",
            "肄仪惭陋学，司直接名臣。",
            "出从笼街驭，时观避路人。",
            "雨余鲜野服，云霁变鱼鳞。",
            "觚陛牲匏洁，公卿冕佩轃。",
            "共期严荐享，上副圣心纯。"
        ],
        "notes": "",
        "id": "4d0ef954040273c65967d5e0f538df8e"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和杨直讲寒食感怀",
        "preface": "",
        "paragraphs": [
            "永日轻风起暝阴，伤春情绪苦难禁。",
            "流连节物游人意，怅惜时光志士心。",
            "桃李新芳添远思，龙蛇遗事感悲吟。",
            "知君退直饶欢趣，每向尊前赏奏音。"
        ],
        "notes": "",
        "id": "85e3eea2e83cfb60e2cbd223aced2277"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "又和春日对酒",
        "preface": "",
        "paragraphs": [
            "倦游城阙祗疏慵，偏爱君家好事风。",
            "后院按歌声不歇，雕章得句曲方终。",
            "欢来趋向诸缘息，醉里情怀万虑空。",
            "谁道广文官独冷，未曾虚度一春中。"
        ],
        "notes": "",
        "id": "4196a4c54449d711c6e71a8745b9d353"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "再和",
        "preface": "",
        "paragraphs": [
            "朱门罗绮竞珊珊，未必儒官偏少欢。",
            "随分管弦娱性尚，等闲唱咏过暄寒。",
            "幽人栖遁心非适，夸者经营席靡安。",
            "一絓利名均是徇，能遗斯事更为难。"
        ],
        "notes": "",
        "id": "361739469dcc8a226695aac626d3375d"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "送韩玉汝太博出守洋州",
        "preface": "",
        "paragraphs": [
            "州封繁会逼梁嶓，继世为藩盛事多。",
            "遗德在人棠蔽芾，旧游经眼树婆娑。",
            "春生剑外壶浆溢，花满褒中驷马过。",
            "父老逢迎应善祝，缁衣将入郑风歌。"
        ],
        "notes": "",
        "id": "6480f8f994c3d7fd6a2e4aeb4b553de1"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "送集贤赵少卿出守淝州",
        "preface": "",
        "paragraphs": [
            "行色光辉水国春，龙函画弩菟分银。",
            "瀛洲旧侣还挥袂，淮甸诸侯半望尘。",
            "三品新緺垂若若，两朱华毂去辚辚。",
            "谁言贵仕犹荣滞，二纪儒林最旧人。"
        ],
        "notes": "",
        "id": "0806e49bb806145f8fd3cb3e46c0120c"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "送若讷上人归衢州",
        "preface": "",
        "paragraphs": [
            "应供何来此，囊书谒紫宸。",
            "清闲频赐对，止观久谈真。",
            "恳谢兰袍宠，恩颁宝字新。",
            "重还乡寺日，学侣益归亲。"
        ],
        "notes": "",
        "id": "1c42e9607605e7c619ed2fad8f433a87"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和林乔年学士",
        "preface": "",
        "paragraphs": [
            "高阁清寒夜未暝，独持铅笔校中经。",
            "灯残短檠人初静，月上虚廊户不扃。",
            "倚盖星河檐际直，玉晨钟磬枕边听。",
            "归来欲记通宵景，恍若曾游上帝庭。"
        ],
        "notes": "",
        "id": "455def8ffdfee8d096cf7f60846cfb60"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "馆西迎驾起居",
        "preface": "",
        "paragraphs": [
            "一梢鸣跸启重关，广殿传呼趣就班。",
            "瑞日初临黄盖外，紫云先绕翠裘间。",
            "和鸾音里趋翔过，锦绣围中拜舞还。",
            "共诧书林清近地，彤墀咫尺对天颜。"
        ],
        "notes": "",
        "id": "633e5a726916b8848b67f37abd98c007"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "送邵裔员外尉长洲",
        "preface": "",
        "paragraphs": [
            "洞庭山侧第新成，门对湖阴水鉴明。",
            "紫绶使君还政日，彩衣仙尉拜官荣。",
            "丘园自适亲心乐，桴鼓稀鸣吏局清。",
            "退食不妨晨夕养，人生从宦此难并。"
        ],
        "notes": "",
        "id": "b7e4c98cf1b12ee638ad36ae3cb588f5"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和李子仪学士上元",
        "preface": "",
        "paragraphs": [
            "倾都繁盛数宵中，知是钧天第几重。",
            "岧阙开筵纡警跸，彩山张乐戏鱼龙。",
            "月华高下随灯丽，春色融和入酒浓。",
            "拟逐胜游行乐去，长年于事亦无悰。"
        ],
        "notes": "",
        "id": "f6a56a9f5e0d80c18ff25321e9ba8ff9"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "送襄州李观察",
        "preface": "",
        "paragraphs": [
            "半符双节镇关东，汉沔从来地望雄。",
            "帕首诸侯趋道左，题襟群彦寄邦中。",
            "江鲂鲙玉飧盘贵，霜橘堆金燕豆丰。",
            "心厌纷华欣吏职，当时朝议宠民功。"
        ],
        "notes": "",
        "id": "f405030c432453e0cbca971056cc6a28"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "送僧务静还吴",
        "preface": "",
        "paragraphs": [
            "琴诗清绝事，静也两兼能。",
            "技有知音许，名因国士称。",
            "故山何日别，归舫待春乘。",
            "却遂林泉适，弦歌结旧朋。"
        ],
        "notes": "",
        "id": "6828f957c6d2aaa303995188c4ab778c"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "送都官辛七丈赴治江夏",
        "preface": "",
        "paragraphs": [
            "官柳春来已可攀，使君旌盖驻江干。",
            "还颁明诏恩优渥，坐使环封俗阜安。",
            "西塞山川余旧迹，南楼风月有清欢。",
            "幕中才雅今应盛，暇日追游兴未阑。"
        ],
        "notes": "",
        "id": "bc01f65da164d36b2e94d9fd774104cb"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "送薛宗孺通理并州",
        "preface": "",
        "paragraphs": [
            "河东望族衣冠盛，汉署潜郎阀阅优。",
            "久擅才名宜治剧，又分朝寄去监州。",
            "民风近古藩房肃，边候无尘戍役休。",
            "元帅正求贤者佐，得君应喜助咨谋。"
        ],
        "notes": "",
        "id": "33d0bfb185eda85bb8236dbff8e7f86e"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "寄题宗室世泽太博修性斋",
        "preface": "",
        "paragraphs": [
            "人情安逸或骄惛，君子操修有本原。",
            "结宇近同闲燕处，题颜深警圣贤言。",
            "游心最乐群书富，寓目无穷百卉繁。",
            "治世右文风教洽，彬彬儒雅遍宗藩。"
        ],
        "notes": "",
        "id": "ccb15f01d5a7d3c69ca07d12099da410"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "送唐安虞部赵侯",
        "preface": "",
        "paragraphs": [
            "朱绂郎官领要藩，西南胜处蜀江源。",
            "若非阀阅才资美，岂称朝廷选任恩。",
            "路近烟霄经栈险，山如锦绣见花繁。",
            "郡民旧染文翁化，礼教风流尚可论。"
        ],
        "notes": "",
        "id": "cd083cefb6835b34dac6c6ae52f9ce80"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "送石舍人得告还蜀",
        "preface": "",
        "paragraphs": [
            "寤寐家山谒告还，锦衣驷马路人观。",
            "逢迎喜识词臣贵，行役谁言蜀道难。",
            "江上田桑应不改，里中牛酒欲交欢。",
            "岷峨信美毋多恋，盛典方资大手刊。"
        ],
        "notes": "",
        "id": "cf20e084641624595907374ea5c06bb0"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "又送石舍人",
        "preface": "",
        "paragraphs": [
            "予告西还上宠优，辉华行李照亭邮。",
            "内朝簪橐虚严直，故国山川想旧游。",
            "一去秋光连栈道，及归春色动皇州。",
            "眼看景物皆清绝，定有佳章到处留。"
        ],
        "notes": "",
        "id": "eea5bf5d59f48d19cb426ed89f85eabe"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "送达夫同年殿丞宰吴江",
        "preface": "",
        "paragraphs": [
            "尝夸吴会土风嘉，新领铜章一水涯。",
            "岂为江山游赏胜，只贪晨夕旨甘奢。",
            "鱼登盘俎霜萦缕，苹满洲汀雪吐花。",
            "旧令多才君继美，松陵赓唱未应赊。"
        ],
        "notes": "",
        "id": "f88ba140af58bd90112d61a2af468d52"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "送李屯田倅丹阳",
        "preface": "",
        "paragraphs": [
            "西津秋晚度归艎，新领监州建礼郎。",
            "蚤伏能名动江左，重闻谣咏入朱方。",
            "部中句曲三茅阜，境上吴门二陆乡。",
            "官近仙都家在望，锦衣此日倍辉光。"
        ],
        "notes": "",
        "id": "88a65a07befe72af01bf6a0d4595b771"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "杨君宠示嘉篇次韵奉和",
        "preface": "",
        "paragraphs": [
            "江湖一别岁经旬，携手重游上苑春。",
            "华发满头犹未仕，少年得意果何人。",
            "利名机浅贫奚恤，道义交深老益亲。",
            "清世怀文终有用，穷途宁久困无津。"
        ],
        "notes": "",
        "id": "ef0ebc5ed4668b13d8938c4ee611c2a8"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "送冀州向团练",
        "preface": "",
        "paragraphs": [
            "河外诸藩北控胡，美君家世领鱼书。",
            "旧传将略名尤重，却过亲庭庆有余。",
            "使节频烦民未息，边庭清晏候仍虚。",
            "惟宣圣主威怀德，长使天声詟虏墟。"
        ],
        "notes": "",
        "id": "22d32d34abe5d4f96d8524542986db9f"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "送仪州李太保丈",
        "preface": "",
        "paragraphs": [
            "持节出西𬮱，腰章入旧秦。",
            "家传虎韬术，朝有象贤人。",
            "合闭关山月，帷褰渭水春。",
            "虏尘今向息，正是雅歌辰。"
        ],
        "notes": "",
        "id": "9ea6bfca93a2a5e2ffb6f1078cfe517f"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "同吕缙叔诸君寄怀希用师",
        "preface": "",
        "paragraphs": [
            "方袍为佛者，学术以儒兼。",
            "迹慕山林逸，心从典籍潜。",
            "白云中寄趣，浮世外安恬。",
            "遐想观书室，焚香正下帘。"
        ],
        "notes": "",
        "id": "017e7838e4da5ca23855f3aed60411b7"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "送祖择之少卿学士出疆",
        "preface": "",
        "paragraphs": [
            "四方专对昔难人，今辍文章侍从臣。",
            "万里光华宣使指，百年恩信浃殊邻。",
            "出关飞盖尘生路，度漠轻车雪拥轮。",
            "少别书林还隔岁，归来期宴曲江春。"
        ],
        "notes": "",
        "id": "52776cbed65f85fa50049434c9489141"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "送王广渊司门出守绛州",
        "preface": "",
        "paragraphs": [
            "仕宦人言为郡乐，名藩古有绛台雄。",
            "居园幽绝刻樊记，分国盛强歌晋风。",
            "历览胜游千骑上，坐颁仁政两河中。",
            "当年谁似高门庆，五守同时闲望隆。"
        ],
        "notes": "",
        "id": "02940ea676c7652583cd4b0ce228c885"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "送句都官倅建阳",
        "preface": "",
        "paragraphs": [
            "玉岭名都古越疆，监州今用上台郎。",
            "溪山绝胜神仙宅，弦诵相闻礼义乡。",
            "龙焙枪旗争早晚，刺桐花叶候灾穰。",
            "朝廷恤远频颁诏，更倚贤能慰一方。"
        ],
        "notes": "",
        "id": "5111020e8f094d1b525b9aadafc63533"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "送句湛太博通守汝阴",
        "preface": "",
        "paragraphs": [
            "天汉南通颍水清，新恩监郡赴官荣。",
            "数舟旗鼓家人喜，两岸壶浆父老迎。",
            "暂试吏能收治绩，蚤闻时誉伏朝缨。",
            "十年京国同游者，何日如君补外行。"
        ],
        "notes": "",
        "id": "501ee10763e7dba7e58991d804f51ce7"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和陈和叔秋寒",
        "preface": "",
        "paragraphs": [
            "夕雨初开霁，晨霜已结寒。",
            "增裘肌怯重，对酒面生丹。",
            "急节惊收潦，归心念采兰。",
            "昕趋更清栗，委佩缀公桓。"
        ],
        "notes": "",
        "id": "2ee008ea447cb448f70e35dd9a36077c"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "又和蔡子直",
        "preface": "",
        "paragraphs": [
            "官局诚俱冷，交盟信不寒。",
            "风霜两鬓白，冰蘗一心丹。",
            "未剖方州竹，犹熏画省兰。",
            "北宫陪论定，应似汉丁桓。"
        ],
        "notes": "",
        "id": "0dc95d7611b110c10aa89c0c6bd4ee5a"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "又自和",
        "preface": "",
        "paragraphs": [
            "一入石渠署，八逢霜树寒。",
            "任讥书尚白，不废研磨丹。",
            "骑省愁看鬓，骚人兴佩兰。",
            "壮年几已过，游乐谢曹桓。"
        ],
        "notes": "",
        "id": "3eb930d3eb10b1a2c23d6bac3c63bc9b"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "即席分得秋字送张吉老学士移使京西",
        "preface": "",
        "paragraphs": [
            "赐对中楹喜暂留，驻旌聊复到蓬丘。",
            "朋游少别三周岁，尊酒相逢半白头。",
            "频拜恩光龙铸节，屡宣风力隼横秋。",
            "二邦已见澄清效，更尽宽平缓主忧。"
        ],
        "notes": "",
        "id": "20b67267e1df9cedeaaafddbc70246e4"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和陈彦升学士九月校书怀旧之作",
        "preface": "",
        "paragraphs": [
            "京国重阳册府家，正披坟史猎菁华。",
            "思飘昔日龙山帽，阻看残秋上苑花。",
            "怅惜岁华霜染鬓，滞留归思角生车。",
            "自怜高阁穷年业，青简刊雠未有涯。"
        ],
        "notes": "",
        "id": "edfaf145a2e6f8690d1f18ec0932666f"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "送张中正先生归庐陵",
        "preface": "",
        "paragraphs": [
            "白首师儒学愈专，未应褐博慕缨鲜。",
            "离群旧友青云上，负笈诸生绛帐前。",
            "京洛风尘销客袂，江湖春色趁归船。",
            "飘然无复羁名累，道信乡闾足谓贤。"
        ],
        "notes": "",
        "id": "31d11e0c0b7297aee286875e0e4e999b"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "二月晦日过范景仁舍人留饮联句分夜而归",
        "preface": "",
        "paragraphs": [
            "闻道星轺税鞅鞿，朋游相继款斋扉。",
            "正当春霁园英富，况值时清谏疏稀。",
            "共喜开颜论雅旧，须留持酒玩芳菲。",
            "属酬新句尤欢纵，不限严更未许归。"
        ],
        "notes": "",
        "id": "efe6ef7c8976a5539bd491e281f1686b"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和宣甫叔读白傅丁相诗集",
        "preface": "",
        "paragraphs": [
            "二公清尚固难偕，迁谪襟怀亦洞开。",
            "得志已观邪与正，寓言宁校福兼灾。",
            "恬然委顺诚高识，展矣文华信雅才。",
            "珍重佳篇堪继美，咏歌中遣待时来。"
        ],
        "notes": "",
        "id": "aecfe1637ea52e65047b0df19a1c5987"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵和丹阳裴如晦学士寄示与蔡子直陈述古唱酬五篇  其一",
        "preface": "",
        "paragraphs": [
            "登瀛忝继唐词客，补郡仍陪汉望郎。",
            "政事将何攀邵杜，声名空贵蹑王杨。"
        ],
        "notes": "",
        "id": "950570685aad43b50ce307e05e1adcef"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵和丹阳裴如晦学士寄示与蔡子直陈述古唱酬五篇  其二",
        "preface": "",
        "paragraphs": [
            "三贤领剧缘才选，拙者求闲属倦飞。",
            "幸得汝阴当僻左，无能尸禄众应讥。"
        ],
        "notes": "",
        "id": "a80cfc91c3947393ba204e54e689f268"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵和丹阳裴如晦学士寄示与蔡子直陈述古唱酬五篇  其三",
        "preface": "",
        "paragraphs": [
            "𬘘鼓吴门彻曙开，郡人还喜邓侯来。",
            "政成岁稔庭无讼，谁伴南园举宴杯。"
        ],
        "notes": "",
        "id": "c5f79d18ce46246e65de9ea3bf54aaed"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵和丹阳裴如晦学士寄示与蔡子直陈述古唱酬五篇  其四",
        "preface": "",
        "paragraphs": [
            "当年二邑弦歌洽，所幸诸生簦𫏋随。",
            "此日毗陵流美化，风流应似赞皇时。"
        ],
        "notes": "",
        "id": "868cceb0aa2298f72c0799e55d8fdb35"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵和丹阳裴如晦学士寄示与蔡子直陈述古唱酬五篇  其五",
        "preface": "",
        "paragraphs": [
            "惠爱昔曾留二浙，能声行复表三河。",
            "更传骚雅联编富，可是江山助思多。"
        ],
        "notes": "",
        "id": "d47679e739c7ced6baff90ef60ce6752"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵刁景纯学士将至郡见寄",
        "preface": "",
        "paragraphs": [
            "偃伏声名三十年，当时伦辈有谁前。",
            "曾随贡籍逢标鉴，更向词林接俊躔。",
            "上馆久违牵梦寐，归舟将至想神仙。",
            "襟怀旷达应如旧，迟对清尊一问焉。"
        ],
        "notes": "",
        "id": "e0e48a22c3c5947049ec8b39e0856be8"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和梁签判颍州西湖十三题 涵春圃",
        "preface": "",
        "paragraphs": [
            "桃李阴阴一水涯，因人封殖更繁华。",
            "湖光凝碧花飘锦，春物惟应此地嘉。"
        ],
        "notes": "",
        "id": "3282a3b76ebb562c53b2117ae1b89954"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和梁签判颍州西湖十三题 射堂",
        "preface": "",
        "paragraphs": [
            "射者如仁求审固，美哉成室序朋俦。",
            "今时宾礼存无几，舍矢犹堪一献酬。"
        ],
        "notes": "",
        "id": "5012b0ef482071e9857f18f069f6993b"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和梁签判颍州西湖十三题 碧澜堂",
        "preface": "",
        "paragraphs": [
            "北渚清泠十顷波，偶来凭槛意如何。",
            "且观秋水蒙庄论，休听沧浪渔父歌。"
        ],
        "notes": "",
        "id": "9fe54b2b7a5c973763d2916b2523e0d7"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和梁签判颍州西湖十三题 野翠堂",
        "preface": "",
        "paragraphs": [
            "郊原西与莽苍连，隔岸人家小径穿。",
            "满目风光杳无际，柳如山色草如烟。"
        ],
        "notes": "",
        "id": "6aef421043af308530f920b49ba7dc2f"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和梁签判颍州西湖十三题 西湖",
        "preface": "",
        "paragraphs": [
            "椒泽疏源势不休，绕城冰玉湛寒流。",
            "凫鹥容与菰蒲乱，占得江湖一望秋。"
        ],
        "notes": "",
        "id": "2e7cce5b32544ef69cd08c78be80fdda"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和梁签判颍州西湖十三题 飞盖桥",
        "preface": "",
        "paragraphs": [
            "朱桥矗矗两园间，湖水平时柳可攀。",
            "车马等闲湖上去，游人常踏月中还。"
        ],
        "notes": "",
        "id": "fbb488e90f5e751e0487cccac886255b"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和梁签判颍州西湖十三题 临胜阁",
        "preface": "",
        "paragraphs": [
            "近郭溪流一衣带，中流凫屿小蓬莱。",
            "西园胜事凭高尽，到者踟蹰不忍回。"
        ],
        "notes": "",
        "id": "eacf0662f2bec232e56d1465430004b4"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和梁签判颍州西湖十三题 清风亭",
        "preface": "",
        "paragraphs": [
            "广寒宫殿诚夸诞，消暑楼台久寂寥。",
            "未似虚亭面空阔，时时清籁濯烦歊。"
        ],
        "notes": "",
        "id": "4416124dc58a62ebbae7fe14a16ba6e5"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和梁签判颍州西湖十三题 撷芳亭",
        "preface": "",
        "paragraphs": [
            "春来何处最花繁，湖水西头百亩园。",
            "无限游人折红蕊，可怜桃李自无言。"
        ],
        "notes": "",
        "id": "74f2878dcd39d737602ede3d02ea79a1"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和梁签判颍州西湖十三题 四望亭",
        "preface": "",
        "paragraphs": [
            "高亭春望思无穷，千里人烟指顾中。",
            "比屋如云浓被野，颐颐醇俗乐时丰。"
        ],
        "notes": "",
        "id": "21313f820b12adeb49338befc2d19c1c"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和梁签判颍州西湖十三题 去思堂",
        "preface": "",
        "paragraphs": [
            "丞相临人以惠和，三年乡校起弦歌。",
            "至今旌旆曾游处，犹道当时乐事多。"
        ],
        "notes": "",
        "id": "422a54569447a07477b7330538d5267e"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和梁签判颍州西湖十三题 西溪",
        "preface": "",
        "paragraphs": [
            "夹岸垂杨展绿阴，倚空庭树照波心。",
            "游人不泛西溪水，岂见回环野径深。"
        ],
        "notes": "",
        "id": "7ce1fb8407a5d5ca276f397b330d5901"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和梁签判颍州西湖十三题 女郎台",
        "preface": "",
        "paragraphs": [
            "荒台孤映拂晴霓，曾是诸侯筑馆基。",
            "一郡人夸最高处，年年长作会春期。"
        ],
        "notes": "",
        "id": "461ca0179148b63abdd8e4ac5f0e6735"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "送祖印忠师南归",
        "preface": "",
        "paragraphs": [
            "扰扰京华客，营营不自闲。",
            "胡为丘壑者，亦到市朝间。",
            "孤月无留影，归云靡定山。",
            "东南清胜处，羡子一舟还。"
        ],
        "notes": "",
        "id": "024ee6ac7ed2c7fbe36d08b4f31e69df"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和朱纯臣兵部上巳锡宴",
        "preface": "",
        "paragraphs": [
            "故事修春禊，恩筵启凤林。",
            "风光来莽苍，和气动幽沈。",
            "六豆分肴贵，千钟酌醴深。",
            "执兰游洧水，忘味听韶音。",
            "凫藻群官意，云天上帝心。",
            "叨陪宴湑召，非服愧华簪。"
        ],
        "notes": "",
        "id": "baf9f20b86965a4acb6a36c45e3796bd"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "又和内院海棠",
        "preface": "",
        "paragraphs": [
            "华萼相辉采翠重，几番浓艳九春中。",
            "根盘省闼偏含润，影拂邻墙暗逐风。",
            "繁若百枝然宝炷，深于三入染𫄸红。",
            "诸君赏咏时连属，珍重多才好事同。"
        ],
        "notes": "",
        "id": "a50b8e6e671ed7d84aa740d66eedc797"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵程公辟暮春",
        "preface": "",
        "paragraphs": [
            "日日寻春春欲还，园林游兴未应阑。",
            "间关鶑啭冲牙韵，烂漫花开历绿团。",
            "须信马蹄随处健，肯教金盏暂时干。",
            "休惊节物频更换，适意欢娱定一般。"
        ],
        "notes": "",
        "id": "e0c6bb39cafebbed4d5006d566e51128"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "再和暮春",
        "preface": "",
        "paragraphs": [
            "黄鶑初啭燕新还，林馆清虚景未阑。",
            "瓮拨金膏倾腊脚，封开绿绢试春团。",
            "条风吹笋苞犹嫩，谷雨催花色渐干。",
            "若待休闲频宴集，牵拘人事恐多般。"
        ],
        "notes": "",
        "id": "4c82edc105f39fac0d7e665425ca549a"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "再和",
        "preface": "",
        "paragraphs": [
            "十分春色九分残，计日追游至夜阑。",
            "月照余花光烛烛，露垂新叶影团团。",
            "壅焙萱背尤宜厚，汲引荷池莫放干。",
            "看即熏风催暑景，要须佳玩两三般。"
        ],
        "notes": "",
        "id": "40c44e3fac2c737964f867ce56d9b768"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "再和入省宿",
        "preface": "",
        "paragraphs": [
            "雕龙辞辨干时才，重赞甘泉屈壮怀。",
            "被拥绫香归汉直，食荤忘茹似颜斋。",
            "休嗟簿领书堆案，况是鸿鸾序渐阶。",
            "公论共推资望久，春云高步信难排。"
        ],
        "notes": "",
        "id": "943324d38fc93d1208b3b0b6c07342bd"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和北轩薜荔",
        "preface": "",
        "paragraphs": [
            "分得岩枝带藓文，壁间延蔓密含春。",
            "摇风似展垂云翼，和雨疑骞化浪鳞。",
            "寒对竹轩陵霰雪，静陪犀柄辟埃尘。",
            "省闱不比山河远，休拟灵均咏若人。"
        ],
        "notes": "",
        "id": "91ec2cfad088fb2b204ac6ccb8c17cd5"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和清明后一日游西池",
        "preface": "",
        "paragraphs": [
            "万家供帐集西明，彩舰芳林酒屡行。",
            "强对鶑花无奈老，时闻歌吹不胜情。",
            "轮囷佳气城头近，烋噢清风语下生。",
            "休沐傥闲须数往，水边庭际解朝缨。"
        ],
        "notes": "",
        "id": "f025b18b5ca1a0ba1801d7bd68a26d6b"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "行次塘堤",
        "preface": "",
        "paragraphs": [
            "淼淼寒流千里余，带城襟垒似江湖。",
            "侯王设险古未有，夷狄窥边今遂无。",
            "数郡营屯归耒耨，万家生聚利菰蒲。",
            "长堤不绝才如线，南北冲冲是坦途。"
        ],
        "notes": "",
        "id": "81b431da299a509c450553e1ec77eeb7"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "登雄州城楼",
        "preface": "",
        "paragraphs": [
            "三关相直断华戎，燕蓟山川一望中。",
            "斥堠人间风马逸，朝廷恩广使轺通。",
            "岁颁金絮非无策，利尽耕桑岂有穷。",
            "自古和亲诮儒者，可怜汉将亦何功。"
        ],
        "notes": "",
        "id": "855921e45ca6b731917120453fd6f61a"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "接伴北使至乐寿寄高阳安抚吴仲庶待制",
        "preface": "",
        "paragraphs": [
            "道路传闻北守贤，就中清尚是河间。",
            "辕门卧鼓军无警，幕府赓歌笔不闲。",
            "只合论思居禁闼，岂宜留滞在边关。",
            "宁容旧客升堂室，拟请新篇满箧还。"
        ],
        "notes": "",
        "id": "878e33c50498f51bdd7de7c375156d3a"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和吴仲庶待制见寄",
        "preface": "",
        "paragraphs": [
            "几日风沙结襟袖，忽传嘉惠眼重开。",
            "交情不改乘车约，和气先随掞藻来。",
            "元帅本由诗礼选，行人愧匪语言才。",
            "相逢且喜论平素，若校文章未易陪。"
        ],
        "notes": "",
        "id": "a661a938bd63c091c370c8aaf0c41985"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "冬至日瓦桥与李𫄧少卿会饮",
        "preface": "",
        "paragraphs": [
            "使传驱驰同被命，边城迢递偶相从。",
            "风霜正急偏催老，岁月如流又过冬。",
            "方念去家千里远，无辞沈醉十分浓。",
            "须知此会洵堪喜，北上河桥便寡悰。"
        ],
        "notes": "",
        "id": "e489a2f008f8a245763ff6bc016724f8"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和王临谢寄蜀笺双井茶",
        "preface": "",
        "paragraphs": [
            "铃合优闲斲句新，客亭传诵慰驰神。",
            "诚知撷露敲冰陋，岂敌挥毫掞藻春。",
            "固乏琼瑶酬错宝，多惭鱼目换骊珍。",
            "近来闻道谈机迅，更恐难当彼上人。"
        ],
        "notes": "",
        "id": "690efb8cf84ac5b7bd476d79ab12928a"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和李少卿寄吴仲庶",
        "preface": "",
        "paragraphs": [
            "延阁儒臣出抚边，指纵胡虏坐挥鞭。",
            "歌谣早已留南楚，唱和今还到北燕。",
            "使客过从车结辙，耕夫安佚土开阡。",
            "更将佳句刊斋壁，留作河间故事传。"
        ],
        "notes": "",
        "id": "9240f29d345dd6f9fc4735c841e18e77"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和吴仲庶寄李子仪",
        "preface": "",
        "paragraphs": [
            "五纪修戎好，重关四向开。",
            "村郊纵牛马，战地长蒿莱。",
            "过客朝连暮，征轺去复回。",
            "元侯勤主礼，一一倒瓶罍。"
        ],
        "notes": "",
        "id": "6654a61830fdb78514801837d3610a8b"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和李子仪寄吴仲庶",
        "preface": "",
        "paragraphs": [
            "并驰绝塞待燕邻，喜过重关值故人。",
            "阔别经年劳远梦，留连此日奉清尘。",
            "威行列郡连营肃，恩浃诸戎异域春。",
            "愿学子云承汉诏，未央宫壁颂功臣。"
        ],
        "notes": "",
        "id": "06f2f1f9e2d3e9e9d759a80048b5e8cf"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和李子仪瀛州借马寄安抚待制",
        "preface": "",
        "paragraphs": [
            "塞草黄明畜牧肥，外闲千驷气增威。",
            "权奇毛骨森相映，騕褭精神动若飞。",
            "暂借行人持玉节，屡陪方伯展朱旗。",
            "料君早晚趋严召，安稳乘归从六𬴂。"
        ],
        "notes": "",
        "id": "18f54b920796bcba87ef18f015e11563"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和北游",
        "preface": "",
        "paragraphs": [
            "衔命初开朔土游，故人威重肯回眸。",
            "旌旗在列千余骑，棨戟遥临十一州。",
            "令尹投兵方秉羽，羊公临塞但轻裘。",
            "诸贤酬唱无闲日，卷轴今应束两牛。"
        ],
        "notes": "",
        "id": "38f6b4bf45fca3348d382bc9f79e6445"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和吴仲庶龙图寄德仁致政比部二首  其一",
        "preface": "",
        "paragraphs": [
            "道骨仙风擅世华，肯将璠玉混泥沙。",
            "潜郎未老辞朝路，傲吏归来学道家。",
            "逸似子荆将潄石，清如中散本餐霞。",
            "应思平日市朝客，缰鏁拘挛正可嗟。"
        ],
        "notes": "",
        "id": "b7eca0bb3c60aa78e58b588caf98dbee"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和吴仲庶龙图寄德仁致政比部二首  其二",
        "preface": "",
        "paragraphs": [
            "倦游城阙厌纷华，一棹南归出白沙。",
            "簪绂弃来如释负，山林到处便为家。",
            "流泉绕舍锵金玉，仙饵盈槃泛露霞。",
            "珍重宗英嘉隠操，远裁清句重咨嗟。"
        ],
        "notes": "",
        "id": "1b9e58755aba4cb1a037515488eb154e"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "某忝被给札之召伏蒙景纯学士文丈宠示嘉篇且述早岁先人试职之日尝亦相遇于政府感怆不已辄次高韵",
        "preface": "",
        "paragraphs": [
            "先友勤渠庆得时，相逢仍在右垣扉。",
            "负山徒荷君恩重，起草多惭笔力微。",
            "早岁应门叨赏识，几年联襼接音徽。",
            "雕章华藻蒙褒贲，知我从今不患稀。"
        ],
        "notes": "",
        "id": "fe31129936488b45ba1494e0c4cb75d7"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "景纯学士文丈再录早年见庆嘉篇重用前韵奉和",
        "preface": "",
        "paragraphs": [
            "载世交游共一时，立朝几见盛门扉。",
            "官班早合登青琐，星象俄闻返少微。",
            "曾向瀛仙陪雅集，更同绵𫈵讲鸿徽。",
            "江干千里劳魂梦，常恨平安信息稀。"
        ],
        "notes": "",
        "id": "57427f3de15ba7c4e3466c8b9cc5736e"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "与次道集贤谏议元素翰林赴冲卿枢密谏议见招宴会同赋",
        "preface": "",
        "paragraphs": [
            "江淮罢郡许归朝，台阁重来鬓渐凋。",
            "内禁群英容接武，西枢元弼记尝僚。",
            "当年已绝坐中礼，此日犹蒙客右招。",
            "衰病无堪还自慰，交游相继上层霄。"
        ],
        "notes": "",
        "id": "8f32ce973ad60cfcb0530e02e8e39c25"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "用诸公本韵各和一篇共三首  其一",
        "preface": "",
        "paragraphs": [
            "早陪鹓鹭侍丹闱，旋见夔龙陟近司。",
            "西阁屡观新诏草，东曹犹记旧文移。",
            "半途霄壤成分异，几岁江湖役梦思。",
            "席面故人皆显重，可怜颜尉独厖眉。"
        ],
        "notes": "",
        "id": "a3ffc2c878745d6c263d81defe035b51"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "用诸公本韵各和一篇共三首  其二",
        "preface": "",
        "paragraphs": [
            "二纪书林得并迁，升沈俱喜在樽前。",
            "非才幸复登群正，大笔犹稽直五砖。",
            "欣听友声同伐木，坦忘情类似虚船。",
            "白头光景尤须惜，乐事相逢且豁然。"
        ],
        "notes": "",
        "id": "c10ecf9facf413296da21dea4d5bb3a6"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "用诸公本韵各和一篇共三首  其三",
        "preface": "",
        "paragraphs": [
            "继踵螭阶入右垣，曾参何敢望渊骞。",
            "复门重庆登庸命，枢合仍陪话旧筵。",
            "贵贱交情都不改，始终风节固难迁。",
            "公卿平日推高誉，朝论今谁过邓先。"
        ],
        "notes": "",
        "id": "3fe10be9adb69ae915c3dfce355ab5e3"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "寄题傅钦之学士济源草堂",
        "preface": "",
        "paragraphs": [
            "大形南址直河津，君有茅庐泲水滨。",
            "苍翠入檐藏绝景，潺湲绕舍隔嚣尘。",
            "久游台阁忘声利，长忆渔樵狎隠沦。",
            "待得功成年至日，归来不负故园春。"
        ],
        "notes": "",
        "id": "2ed038791fbb2b627eb8abf1b8bcacad"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "寄题蒲传正学士清风阁",
        "preface": "",
        "paragraphs": [
            "阁倚青山书满堂，门齐通德里高阳。",
            "传家载世惟清白，教子何人似义方。",
            "班嗣一丘虽道卷，刘商七业已名彰。",
            "他年驷马充闾贵，须信文儒泽施长。"
        ],
        "notes": "",
        "id": "1f0b4f8def8b2ef7f461c269c000f491"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "寄译经清衍大师",
        "preface": "",
        "paragraphs": [
            "辇寺栖迟不计年，衡门无异对林泉。",
            "试闱给笔频辞命，译馆翻经屡奏篇。",
            "九陌尘埃方外境，六时香火静中缘。",
            "思陪丈室谈名理，自愧常为俗累牵。"
        ],
        "notes": "",
        "id": "52567ee7a6e429b3fccda32ef9f1d9f7"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "送王彦祖学士守毗陵",
        "preface": "",
        "paragraphs": [
            "黄州终始宋名臣，载世逢时见裔孙。",
            "赐第中宸跻甲等，迁官京寺出殊恩。",
            "文章已复光儒馆，风节应须继祖门。",
            "坚请麾符知有意，聊将慈惠振元元。"
        ],
        "notes": "",
        "id": "6e66863617c64c38a239cff24c37de6c"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和王察院竹筿巷阻风七言",
        "preface": "",
        "paragraphs": [
            "闻道扁舟下迅湍，怒涛惊浪拥前滩。",
            "岸迷津际居无定，人隔过从意少欢。",
            "风信未回聊对景，岁华将暮自凌寒。",
            "君才一日能千里，直上青云亦未难。"
        ],
        "notes": "",
        "id": "70b31528f31a4bed98ece2df505cf584"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "冬夕会诸同僚与税舍弟郡斋饮话通判欧郎中以二绝句纪事见寄次韵  其一",
        "preface": "",
        "paragraphs": [
            "弟兄叨郡两淮间，宾友衔杯午夜欢。",
            "喜听话言消酒力，更钦风义敌霜寒。"
        ],
        "notes": "",
        "id": "aba1f2ce1ed4783d70479474018d55fb"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "冬夕会诸同僚与税舍弟郡斋饮话通判欧郎中以二绝句纪事见寄次韵  其二",
        "preface": "",
        "paragraphs": [
            "立朝才薄幸潜郎，出守恩优便养堂。",
            "頼得同僚借河润，坐令尸禄荷龙光。"
        ],
        "notes": "",
        "id": "3623c7226da2b9b9ff9be81a77b70973"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵蒋颖叔游西湖入南屏山",
        "preface": "",
        "paragraphs": [
            "楼台高下满仙风，疑是蓬莱象帝宫。",
            "湖面涵虚云漾漾，山腰藏景石珑珑。",
            "松筠影出红尘外，钟梵声来碧落中。",
            "薄暮将归起余思，落霞飞鹜正横空。"
        ],
        "notes": "",
        "id": "f3a3bee59e44b50629b1d0c2dfd3cf12"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "寄题吴兴墨妙亭",
        "preface": "",
        "paragraphs": [
            "汉唐遗刻在江干，右史殷勤辑坠残。",
            "剔去藓文人乍识，传来墨本字犹完。",
            "六书体法从兹辨，二费声光遂不刊。",
            "何必临池苦萦思，燕闲时得坐隅观。"
        ],
        "notes": "",
        "id": "dfc49d477407088ce409061d243e4886"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和欧阳永叔少师会老唱和诗三首 寄汝阴少师",
        "preface": "",
        "paragraphs": [
            "得时行道贵知终，猛退如公世罕逢。",
            "掷弃浮名同敝屣，保全高节似寒松。",
            "文章千古追谟诰，勋业三朝镂鼎钟。",
            "见说新堂频燕会，故时宾客定相容。"
        ],
        "notes": "",
        "id": "76732df1e301561dd28ca98c309d20a1"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和欧阳永叔少师会老唱和诗三首 和南都赵少师",
        "preface": "",
        "paragraphs": [
            "富贵功名已两忘，望高嵩华量包湘。",
            "还家傲似蒙庄子，定策忠于汉霍光。",
            "远访交亲情益重，共论诗酒兴偏长。",
            "园亭继日休车马，却悔多年滞庙堂。"
        ],
        "notes": "",
        "id": "f640c9ceaab2e5d62ee836e393c98013"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和欧阳永叔少师会老唱和诗三首 和汝阴侍读",
        "preface": "",
        "paragraphs": [
            "出守尝希阮仲容，剖符仍继夏侯公。",
            "金华旧侣三贤并，绿野先归二老同。",
            "宴会莫如今日盛，唱酬还有古人风。",
            "自嗟流落江湖外，不得尊前听燕鸿。"
        ],
        "notes": "",
        "id": "ab976107d784c11b9a39b6337c90b910"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "送丁郎中守江州",
        "preface": "",
        "paragraphs": [
            "南朝兵马临江镇，圣世麾符守土臣。",
            "此日风声动湓浦，早年名誉浃淮邻。",
            "琵琶昔有天涯曲，𦩷𦪇今无境外人。",
            "退食优游多胜赏，杯觞不负庾楼春。"
        ],
        "notes": "",
        "id": "033ec5643cf250fd304a38875fc015d0"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵葛大卿题江氏寒光阁",
        "preface": "",
        "paragraphs": [
            "溪凝蓝黛合双川，阁在千岩万壑前。",
            "潄石我思清病齿，倚琴谁共听流泉。",
            "云生北岭横空白，春入东郊一望鲜。",
            "况是江南风物好，待君重咏四时天。"
        ],
        "notes": "",
        "id": "6c772dd38daaa7e8f05596b01648f2b2"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵柳郎中二咏  其一",
        "preface": "",
        "paragraphs": [
            "蒲条围坐雪添瓶，侧理糊窗炽炭明。",
            "常对图书堆四壁，却思裘褐胜双旌。",
            "道心生后安休息，事局闲来怕践更。",
            "睡足定应输杜守，穷愁何必学虞卿。"
        ],
        "notes": "",
        "id": "99a81d8f76897b698679eb9d8acdb9ea"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵柳郎中二咏  其二",
        "preface": "",
        "paragraphs": [
            "百幅敲冰密属连，寝甘谁复诮便便。",
            "心闲好隠忘言几，官冷宜铺坐客毡。",
            "乌布任宽忘道韵，绛纱徒侈怯霜天。",
            "休嗟抛掷缣绫贵，据榻犹胜枕杫眠。"
        ],
        "notes": "",
        "id": "f06cefa5cdc32d7a783b4d645cd9645c"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵林次中察院经过南都见寄",
        "preface": "",
        "paragraphs": [
            "都府曾为入幕宾，玉符重忝守藩臣。",
            "几年流落甘闲散，平日交游半要津。",
            "簿领沉迷千虑耗，鬓颐衰飒二毛新。",
            "圣恩休养深知幸，厚禄华堂许便亲。"
        ],
        "notes": "",
        "id": "70eb88ebba7eb3b1b4882fec227a8f3c"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵次中寄莘老学士  其一",
        "preface": "",
        "paragraphs": [
            "曾见台乌朝夕飞，尚稽双凤浴天池。",
            "远方随牒应难久，同好弹冠即有期。"
        ],
        "notes": "",
        "id": "4414c2a2aabb9a3a030959286fe8fd80"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵次中寄莘老学士  其二",
        "preface": "",
        "paragraphs": [
            "还家聊去植芳篱。",
            "睢阳老尹钦才望，待看同升赞盛时。"
        ],
        "notes": "",
        "id": "78df281c9b00fa10a1303f78fcd454c1"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "又和次中答莘老见招",
        "preface": "",
        "paragraphs": [
            "近甸无辞暂驻车，吴门虽好隔重湖。",
            "且尝竹苑迎霜兔，休忆松江上钓鲈。",
            "老见交朋尤眷恋，醉吟风月好踌躇。",
            "广陵喜得贤宾客，簪履光华胜瑇珠。"
        ],
        "notes": "",
        "id": "b81a09aa9383e1f23ef613b09aa02dfd"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵久雨言怀",
        "preface": "",
        "paragraphs": [
            "久雨涔𩆂浃甸圻，层云晻暧压城低。",
            "沈灰将恐蛙生灶，负土深防蚁漏堤。",
            "避冷竹窗烘炭兽，祷晴琳馆抗旌霓。",
            "知君方欲行千里，早晚残霞却照西。"
        ],
        "notes": "",
        "id": "de10c945825c823148adfb977cddc5ef"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵奉和次中叙别",
        "preface": "",
        "paragraphs": [
            "嘉句连篇惠好音，愧无琼玉报南金。",
            "几年漂泊离群恨，此日逢迎话旧心。",
            "气类自应怜茂悦，世情谁复拟高深。",
            "且将怀抱还尊酒，莫为思归动越吟。"
        ],
        "notes": "",
        "id": "598c2815cf88739bd0d41d138bc60a06"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵刘莘老学士惜别言怀兼呈次中察院二首  其一",
        "preface": "",
        "paragraphs": [
            "梁园寒早雪霏微，亲友将分一棹归。",
            "客舍萧条风送柳，离筵凄惨酒沾衣。",
            "霜台二妙君相继，幕府三端我所依。",
            "况是汴渠今不涸，留连犹得奉音徽。"
        ],
        "notes": "",
        "id": "94e8a8950c0393561acd9186f5bcefd8"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵刘莘老学士惜别言怀兼呈次中察院二首  其二",
        "preface": "",
        "paragraphs": [
            "诗侣方逢梦与微，摅怀未尽遽言归。",
            "正思玉鲙将登俎，应笑缁尘又染衣。",
            "金石交情知不改，辅车形体自相依。",
            "何时得遂江湖乐，薄宦牵羁甚𬙊徽。"
        ],
        "notes": "",
        "id": "76faba5173aa43012165b301b17b91c4"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵蔡资政答朱寺丞惠千叶桃花菊",
        "preface": "",
        "paragraphs": [
            "分得秾华质，依然苦薏香。",
            "繁红如上苑，密蕊胜南阳。",
            "不用寻根叶，须留过雪霜。",
            "殷勤送东阁，聊荐百年觞。"
        ],
        "notes": "",
        "id": "1f8e90528ee06f9ede1b7e41f1b89134"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "送洞霄宫王文玉学士归吴",
        "preface": "",
        "paragraphs": [
            "仙都补吏向天涯，归棹南游事事嘉。",
            "冬课洞庭千户橘，春尝石缝一枪茶。",
            "蓬山厌直抛铅摘，公府伤离念棣华。",
            "二纪编酬老朋伴，何时相逐访烟霞。"
        ],
        "notes": "",
        "id": "8c5fedf75b973d0e426363b14532b55c"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "林次中示及追和浙西三贤述梦诗其间叙卫公事几尽辄拾其遗逸再次前韵",
        "preface": "",
        "paragraphs": [
            "曾览三贤述，吟哦日几遭。",
            "文章追李杜，赠答拟刘曹。",
            "二相逢辰早，中山擅价高。",
            "才华固相若，光焰实难韬。",
            "智决推安邑，超腾自髧髦。",
            "武谋家府秘，晋祝史君褒。",
            "任重函牛鼎，投虚剸兕刀。",
            "内庭才视草，同列便栖毫。",
            "夷夏欣宁谧，揄扬颂戢櫜。",
            "台乌栖直舍，廏马借拳毛。",
            "对数开宣室，忠逾谏馆陶。",
            "丝纶长庆制，奴仆楚人骚。",
            "双节分千骑，沧波看六鼇。",
            "带垂金错落，服赐锦葡萄。",
            "忧国常箴衮，延宾罕置醪。",
            "韦平门素贵，周邵职奚叨。",
            "在镇民除瘼，还朝雨润膏。",
            "星霜恩感旧，休沐事忘劳。",
            "去蠹过蟊蠈，防仇甚猘獒。",
            "躬仍主戎索，手不释书绦。",
            "相以父年入，权因主眷操。",
            "神锋虽爽爽，灵府亦忉忉。",
            "乌岭无遗镞，维城独赠袍。",
            "风波消横议，枳棘奈群豪。",
            "既悟方城语，何由别墅遨。",
            "间言多斐贝，闲地少蹊桃。",
            "世路山川险，愁肠冰炭熬。",
            "两朝空献替，万里孰呼号。",
            "都为尤权势，终令触怒涛。",
            "灾屯疑是马，朋敌目为牢。",
            "伊昔来江海，频年泛棹篙。",
            "再违文石陛，三拥浙西旄。",
            "梦觉魂应断，诗成首重搔。",
            "缄封寄僚友，往复走轺舠。",
            "残漏传军柝，新流涨郡濠。",
            "所怀存北阙，有志念东皋。",
            "岂谓投荒裔，从兹解袠弢。",
            "平泉遂榛莽，甘露渐藜蒿。",
            "像寄浮屠宇，香焚过客艘。",
            "依然见尘迹，流恨水滔滔。"
        ],
        "notes": "",
        "id": "69453e18cd97caf3ed4f625792a3a695"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "留台蔡资政见示嘉章且有花时之约忽蒙除代恨阻亲依因抒鄙怀仍依元韵",
        "preface": "",
        "paragraphs": [
            "清羸躬现疾，出处道还周。",
            "当轴谐人望，谋边缓主忧。",
            "庄环聊造适，伊鼎待烹羞。",
            "见约高斋会，将行尚少留。"
        ],
        "notes": "",
        "id": "7b76c4fea7d27f00dab3d299cb3bc06c"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和府推官冬菊",
        "preface": "",
        "paragraphs": [
            "经冬寒菊已离披，梁苑残英尚满墀。",
            "尊酒还思元亮醉，秋香又过子愚期。",
            "寻芳意思人尤厚，耐冷枝条土所宜。",
            "墨客有谁偏好事，留将乐府著新辞。"
        ],
        "notes": "",
        "id": "8f98f299d7fe88d960dae7ff523432f4"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "七言二首奉答签判学士  其一",
        "preface": "",
        "paragraphs": [
            "两篇华藻敌南金，辱赠应怜旧赏音。",
            "平日所知谁莫逆，老年于事已无心。",
            "云霄路在看君上，诗酒盟寒且共寻。",
            "屈指当时文学士，谁知扬子思湛深。"
        ],
        "notes": "",
        "id": "d1d0cccb261a952d8c51d157d78d011a"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "七言二首奉答签判学士  其二",
        "preface": "",
        "paragraphs": [
            "常爱君房言语妙，仍钦叔度德名高。",
            "受厘宣室行膺召，置酒梁园喜誉髦。",
            "辩博方亲谈衮衮，别离俄起恨劳劳。",
            "临岐更辱殷勤句，衰拙何胜异日褒。"
        ],
        "notes": "",
        "id": "9356542b2e4f8353577aa05dcc472c3a"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "解秩西还夕次葛驿二通判与签判学士留府诸君远出饯别情至礼勤辄成拙诗奉谢厚意",
        "preface": "",
        "paragraphs": [
            "远行车马出西城，风义相高一府倾。",
            "留幕经年叨主诺，邮亭终夕困飞觥。",
            "人烟数舍将归路，霜月三冬怆别情。",
            "政拙自惭无惠爱，尚凭河润慰群氓。"
        ],
        "notes": "",
        "id": "9c7562e3ec21d11abe724d226252355e"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "七言送林次中南归",
        "preface": "",
        "paragraphs": [
            "何事频思江海间，清时美彦未应闲。",
            "襟怀旧贮纵横术，献纳尝开咫尺颜。",
            "吏隠尚劳趋幕府，郊居毋苦恋家山。",
            "莼鲈正熟虽堪爱，羔雁相催又北还。"
        ],
        "notes": "",
        "id": "9c232d400542fa421d92097c7f6a6dba"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和次中双庙感事",
        "preface": "",
        "paragraphs": [
            "天宝黎民困贼庭，杞城睢社势相形。",
            "四公百战期歼虏，数载重围不启扃。",
            "当日捐躯全土境，至今遗貌载丹青。",
            "行人安得侵松槚，樵采从来禁有刑。"
        ],
        "notes": "",
        "id": "d88e337c40518e01a361e15099aaed93"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "某忝命守余杭杨元素内翰洎两禁诸公出祖佛寺席上探韵赋诗以宠其行某亦分得留字",
        "preface": "",
        "paragraphs": [
            "内阁临边贵，銮坡主席优。",
            "赋诗嘉赵孟，载酒饯韩侯。",
            "何幸江城守，容陪禁序游。",
            "烟霄惭久隔，声气荷相求。",
            "笑语随春煦，欢酣永日留。",
            "百分传醆斝，五熟荐包羞。",
            "西望千兵盛，东归两桨浮。",
            "感时嗟老病，去国动离忧。",
            "遂别青云友，重为沧海州。",
            "应怜旧簪履，犹著故巾褠。",
            "衮字荣褒宠，琼琚乏报投。",
            "惟将夸远俗，歌咏入吴讴。"
        ],
        "notes": "",
        "id": "b2103e4cff4ff3a18833b8b3a89cb40a"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵奉酬签判吕殿丞燕集西湖",
        "preface": "",
        "paragraphs": [
            "江海为藩地绝尘，湖山寻胜坐邀宾。",
            "消除袢暑忘三伏，追忆曾游隔五春。",
            "极望林峦横紫翠，旋供肴核剥青皴。",
            "常时欲到喧嚣阻，偶得相陪似宿因。"
        ],
        "notes": "",
        "id": "3febbb91a9294fdd9b5715bd76390b14"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "走笔奉酬签判殿丞游思上人院",
        "preface": "",
        "paragraphs": [
            "坐合何时得少休，羡君乘兴喜寻幽。",
            "每逢幕府文书简，便作湖山佛寺游。",
            "岩畔挥毫传丽句，林间炊黍饫香羞。",
            "会须偷拨闲忙日，更上高轩看碧流。"
        ],
        "notes": "",
        "id": "6f868c7becb74fcb74e7b8de7230b278"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵奉酬通判姚郎中宴望湖楼过昭庆院暮归偶作",
        "preface": "",
        "paragraphs": [
            "山半楼台绕曲堤，水风当夏却炎威。",
            "常思遍览前朝迹，自恨劳生暇日稀。",
            "偶到上方凭槛久，怳如员峤蹑云飞。",
            "白莲旧社空遗址，有几人从此路归。"
        ],
        "notes": "",
        "id": "145a169ce634a079e8bf3234b98d05c5"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "再次前韵",
        "preface": "",
        "paragraphs": [
            "岿然华屋四开扉，经构初凭佛大威。",
            "最是一州孤绝处，不因嘉客到应稀。",
            "凌虚自觉云梯近，销暑聊将玉盏飞。",
            "人士莫嗟山简醉，犹能倒著接䍠归。"
        ],
        "notes": "",
        "id": "c107b8eccaaa19a725e10930dc5b2bbd"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "再酬三次前韵",
        "preface": "",
        "paragraphs": [
            "千里江山昔霸基，百年文物憺皇威。",
            "闾阎栉比于今盛，塔寺鳞差自古稀。",
            "极目烟霞时显晦，忘情鱼鸟自潜飞。",
            "何须远慕岩居者，乘兴还来兴尽归。"
        ],
        "notes": "",
        "id": "2cd2eb57581a750802a955e45f0df9e3"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和签判早秋见寄",
        "preface": "",
        "paragraphs": [
            "沧海西垠浙水头，人生不到负吴讴。",
            "剖符何幸来都会，坐合俄惊陟夏秋。",
            "每按吏条惭汉诏，未丰民食念箕畴。",
            "所欣幕府多才彦，樽俎时时接宴游。"
        ],
        "notes": "",
        "id": "a8b822b64f57d9a24923c608ed50a1c5"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵杨立之十一官府馆二篇  其一",
        "preface": "",
        "paragraphs": [
            "固无政术效前贤，又乏诗名继乐天。",
            "连岁出藩居善地，何时负郭有良田。",
            "回风已隔三山路，讲德难偕四子篇。",
            "满目胜游都未到，且将图画与人传。"
        ],
        "notes": "",
        "id": "b2d0e5c3135ce16ea6bef0f3061f3f8b"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵杨立之十一官府馆二篇  其二",
        "preface": "",
        "paragraphs": [
            "楚客登临悲素秋，感时风物自飕飕。",
            "潦收远水清堪鉴，雨过群山翠欲浮。",
            "月露往来羁旅恨，仓箱千万里民讴。",
            "鬓毛衰飒欢游少，珍重嘉篇写我忧。"
        ],
        "notes": "",
        "id": "9c4f3c63e08f52126699c869934d647f"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵杨立之怀旧",
        "preface": "",
        "paragraphs": [
            "秋卷昔观宾，同游上苑春。",
            "归轩今取道，共食浙江珍。",
            "俛仰周三纪，文章了十人。",
            "穷通不复问，一以付天均。"
        ],
        "notes": "",
        "id": "9ee318ba21d85abec19892759a26f953"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵杨立之赠京",
        "preface": "",
        "paragraphs": [
            "小子方承学，初心未见功。",
            "雕虫徒好赋，舞象仅成童。",
            "率尔多惭路，师哉远慕雄。",
            "颛侗如可教，丈席冀趋风。"
        ],
        "notes": "",
        "id": "da89ec5ff0878ad2a8e31c72671c6729"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和钱塘周寺丞游南山",
        "preface": "",
        "paragraphs": [
            "两寺临湖共一山，名传四五百年间。",
            "台前康乐翻千叶，井上仙翁炼九还。",
            "挂壁空存游客咏，掩关都属野僧闲。",
            "欣同僚友寻幽趣，岩石云萝永日攀。"
        ],
        "notes": "",
        "id": "0291da7e88247f6c89f8bd38af0a0c68"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和兖弟到郡先寄",
        "preface": "",
        "paragraphs": [
            "虽非禄厚与官尊，多幸名都遂出藩。",
            "访旧遍游江北路，提封连接海西门。",
            "六年往复头先白，四郡推迁席不温。",
            "衰病早宜归畎亩，君恩未报自难言。"
        ],
        "notes": "",
        "id": "eb0746c0c43024ce3ea610c96e1231b7"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "观潮三首  其一",
        "preface": "",
        "paragraphs": [
            "海门双峙隔沧溟，潮汐翻波势若倾。",
            "万叠银山横一线，千挝鼍鼓震重城。",
            "来无源委逢秋盛，信有盈亏应月生。",
            "今古循环曾不涸，谈天闳辩岂能名。"
        ],
        "notes": "",
        "id": "0d8ccc0e4856d25450729ea2216e5496"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "观潮三首  其二",
        "preface": "",
        "paragraphs": [
            "尝观七发论涛篇，比物侔形恨未妍。",
            "声入闾阎家十万，势陵组练甲三千。",
            "冯夷海若凭深险，种魄胥神竟后先。",
            "纵使风波能鼓怒，终归漩澓作澄渊。"
        ],
        "notes": "",
        "id": "7dabf236f6c2a7604c837800b2d10793"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "观潮三首  其三",
        "preface": "",
        "paragraphs": [
            "横江白浪涌崔嵬，应是波神羽卫来。",
            "陛戟百重驰道远，舳舻千里峭帆开。",
            "缓如积雪飞霜路，急似砯崖转石雷。",
            "惟有东西争渡者，暮还朝往任相催。"
        ],
        "notes": "",
        "id": "d30f296c85d9a4d68eea52bc4aedba1a"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵和前漳守马郎中三篇 游山",
        "preface": "",
        "paragraphs": [
            "西山高下极深幽，十里清波一棹游。",
            "喜逐御风真造适，遍题僧壁更迟留。",
            "松间觅径因穷险，亭际披云尽露秋。",
            "却羡官闲无检束，徜徉何异五湖舟。"
        ],
        "notes": "",
        "id": "a6c35491ac51a6447a4f241bcf0a8cb7"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵和前漳守马郎中三篇 碧波亭感事",
        "preface": "",
        "paragraphs": [
            "华堂直北望云烟，劳远勤归此待贤。",
            "下榻喜逢徐稚至，登舟常羡李膺仙。",
            "知君将奉三年最，感旧曾歌一夜怜。",
            "红粉若能留客醉，不辞飞盏共陶然。"
        ],
        "notes": "",
        "id": "0b9420aa6bf5e44a0031881d9991f778"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵和前漳守马郎中三篇 续观潮",
        "preface": "",
        "paragraphs": [
            "江皋空阔见东溟，两讯潮随远近生。",
            "夹岸炎天迷雪岭，居人晴日骇雷声。",
            "客帆朝暮乘风去，渔罟东西逐浪行。",
            "尽道波神久恬静，应缘四海正清平。"
        ],
        "notes": "",
        "id": "508ea86f0c4858a49d8545c8acca805a"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵钱塘周寺丞狱空",
        "preface": "",
        "paragraphs": [
            "网疏由世教，讼息偶年丰。",
            "圜土无留系，黎氓识变风。",
            "时方还治古，令欲训民中。",
            "宣布来千里，兴行自一同。",
            "吏宁嗟画地，书亦简司空。",
            "共对承平理，惟思尽至公。"
        ],
        "notes": "",
        "id": "709bbae0c2c3e31f4e23fdb0827f8078"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和兖弟游湖上诸寺二首  其一",
        "preface": "",
        "paragraphs": [
            "丛林四百见州经，尽在钱塘旧县坰。",
            "十里湖光连北郭，千寻岩翠绕南屏。",
            "松间幽径迎冠盖，竹里飞泉入户庭。",
            "胜境无因朝日到，羡他禅伯老林扃。"
        ],
        "notes": "",
        "id": "deac0543aabf4c31684bdca615f99ba5"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和兖弟游湖上诸寺二首  其二",
        "preface": "",
        "paragraphs": [
            "湖山不到每驰情，与客逢迎暂驻旌。",
            "鹫岭飞来询慧理，龙宫吟就续延清。",
            "僧房有竹循门见，磴道攀萝尽日行。",
            "交臂晤言欣得侣，上台专使对仙瀛。"
        ],
        "notes": "",
        "id": "6be75b6fefcc0bb805f6fc525d9f44c3"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和兖弟与梁况之学士同作四绝句 纪况之学士题壁",
        "preface": "",
        "paragraphs": [
            "南山到处待挥毫，逸似凌云羽翮飘。",
            "好著碧纱笼寺壁，更将金刻置岩标。"
        ],
        "notes": "",
        "id": "df6a7a07da4a5f7d214f41f07b8eaedc"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和兖弟与梁况之学士同作四绝句 呈况之常叔立之",
        "preface": "",
        "paragraphs": [
            "偶陪嘉约出重𬮱，自觉超然隔世尘。",
            "若欲遍游山下寺，直须经岁驻征轮。"
        ],
        "notes": "",
        "id": "21b470b042454eada7569975979fe3fb"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和兖弟与梁况之学士同作四绝句 二首并和况之元韵 其一",
        "preface": "",
        "paragraphs": [
            "湖上归时暮气侵，松香花露拂巾簪。",
            "万家灯火沙河里，月色相和廓暝阴。"
        ],
        "notes": "",
        "id": "636b6c027092f59001e8b91cf6c616ab"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和兖弟与梁况之学士同作四绝句 二首并和况之元韵 其二",
        "preface": "",
        "paragraphs": [
            "鄞江东望水连空，越峤明峰几万重。",
            "谁识此行多乐事，挥毫一曲饮千钟。"
        ],
        "notes": "",
        "id": "f44fa37f11622a3a9d8f3e5add62ad05"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵兖弟忠懿王祠",
        "preface": "",
        "paragraphs": [
            "五君相继擅吴方，坐视群雄取乱亡。",
            "侍子奔驰先入贡，邻邦旅拒独勤王。",
            "岂惟佛刹传遗像，自有孙谋袭懿芳。",
            "应似窦融归汉日，功名累世到瓌章。"
        ],
        "notes": "",
        "id": "81bce09282371acd48057d497f5c7170"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "漳州知郡郎中见示旅次感事辄次元韵",
        "preface": "",
        "paragraphs": [
            "江干邂逅再经旬，每挹清风叹绝尘。",
            "炼得轻躯同槁木，养来和气胜阳春。",
            "官闲不废修金诀，功满终须礼玉宸。",
            "自顾衰残多俗累，何时方外去相亲。"
        ],
        "notes": "",
        "id": "8eae7476574d340d28c29bce3b65e77b"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵签判同登介亭",
        "preface": "",
        "paragraphs": [
            "纷纷尘事厌烦冥，何处能令爽气生。",
            "簿领欲迷头不举，烟霞才望眼偏明。",
            "门临沧海千重险，地压高丘一再成。",
            "若论三山方外境，须将此地拟浮瀛。"
        ],
        "notes": "",
        "id": "42d5ce5dfabfd6b5480e54875eac1f30"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵和钱穆甫答签判殿丞临安道中作",
        "preface": "",
        "paragraphs": [
            "吴越开基旧土疆，鉴山仍是种瓜乡。",
            "七朝赐履加尊宠，五世苴茅奉宪章。",
            "里社依然题昼锦，昆云不绝佩鞶囊。",
            "人怀余德能封殖，犹有当时似盖桑。"
        ],
        "notes": "",
        "id": "2652ce515a8c84b0538032b6a93adb70"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵叶希虞秘校同游天竺寺五绝句  其一",
        "preface": "",
        "paragraphs": [
            "蜡屐终朝践石苔，飞鸢不动绝尘埃。",
            "片云忽作人间雨，尽道灵山应祷来。"
        ],
        "notes": "",
        "id": "7b2b99aa85c361e4795857a58e0b5a12"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵叶希虞秘校同游天竺寺五绝句  其二",
        "preface": "",
        "paragraphs": [
            "鹫峰何代落山隈，每到须清一世埃。",
            "叹息俗缘常窘束，半年才得两回来。"
        ],
        "notes": "",
        "id": "76ed3b416e764bca5a5bc60517c0c7c4"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵叶希虞秘校同游天竺寺五绝句  其三",
        "preface": "",
        "paragraphs": [
            "山半僧轩四面开，下看城市一浮埃。",
            "此间真趣谁能辨，飞鸟空中自往来。"
        ],
        "notes": "",
        "id": "8f0f00fef73acaf124d563b1b8f1f5dd"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵叶希虞秘校同游天竺寺五绝句  其四",
        "preface": "",
        "paragraphs": [
            "丛林涧水尽萦回，岩室云房不染埃。",
            "若使此中容小隠，会须卜筑赋归来。"
        ],
        "notes": "",
        "id": "1d796e786591ff450a038cb8a78aa944"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵叶希虞秘校同游天竺寺五绝句  其五",
        "preface": "",
        "paragraphs": [
            "槛前常有施生台，窗隙都无野马埃。",
            "掩室道人偏得意，经年未省入城来。"
        ],
        "notes": "",
        "id": "445eab43f735038f265cecdceb7613c3"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和许秘校同游两天竺",
        "preface": "",
        "paragraphs": [
            "柳浦重城忝建旟，旧吴星分斗牛墟。",
            "鹫峰遗迹奇难状，大士灵光应不虚。",
            "游伴偶陪宾结驷，肴蔬深愧食无鱼。",
            "高谈终日穷幽赏，俗虑尘襟顿释除。"
        ],
        "notes": "",
        "id": "578a177545ee3dc6a338f79bd77ec49d"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和签判郡圃早梅",
        "preface": "",
        "paragraphs": [
            "绿萼丹跗炫素光，东园先见一枝芳。",
            "凌晨霜点铅胡粉，满槛风飘水麝香。",
            "味入和羹来傅野，声随边角动渔阳。",
            "山亭最好通宵赏，微雪相辉映月廊。"
        ],
        "notes": "",
        "id": "f6b386e1734fc9416d4e33d5e8aae8d3"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和安上弟游湖山诸寺二首  其一",
        "preface": "",
        "paragraphs": [
            "四百僧居胜沃洲，北连高岭万松稠。",
            "似将天下江湖景，都作云屏置一州。"
        ],
        "notes": "",
        "id": "bebd7d260e982b424d77740bdc82a078"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和安上弟游湖山诸寺二首  其二",
        "preface": "",
        "paragraphs": [
            "十里湖山绕四门，游人朝暮隘重𬮱。",
            "楼台远近连郊郭，到处皆为水石邻。"
        ],
        "notes": "",
        "id": "3c1892c3eee60446036f485a9181a8c6"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和棁弟矮松寺留题",
        "preface": "",
        "paragraphs": [
            "曲干隠腾蛇，樛枝展翠华。",
            "何年乔岳种，移植法王家。",
            "得地烟云润，盘根岁月赊。",
            "纵横齐殿角，偃蹇拂檐牙。",
            "数粒宜充酿，收黄好代茶。",
            "风生惊砌鹤，日照乱城鸦。",
            "墙仞高藏节，河津暗长芽。",
            "息阴人接席，题壁字如麻。",
            "据类眠梧隠，攀疑抟兽拏。",
            "宫槐低可并，谯桧大无加。",
            "虽异明堂柱，终同象载车。",
            "殷勤与封殖，莫使溷尘沙。"
        ],
        "notes": "",
        "id": "2b6f228c01a6f8b6d6415144ed122c7e"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和安上弟雨雪应祷绝句",
        "preface": "",
        "paragraphs": [
            "霰雪为霖近浃旬，江湖清气压冬温。",
            "应时岂是诚能感，作物宜同易画坤。"
        ],
        "notes": "",
        "id": "9dae69d8f0890ab9edb0305f8d2d65a5"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和安上弟雪中登介亭",
        "preface": "",
        "paragraphs": [
            "滴沥泉池乱蕊珠，悠飏僧壁点頳糊。",
            "登高偏见远山好，万瓦参差篆玉符。"
        ],
        "notes": "",
        "id": "f34c7176ec20a52f2a8a44a906b1a924"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵姚倅正月三日游山道中口占",
        "preface": "",
        "paragraphs": [
            "车马西郊踏晓光，城隅一径绕羊肠。",
            "泉流带雪添膏脉，山色逢春变鬰苍。",
            "云外楼台晴挂影，风前松桧远飘香。",
            "仁祠久祷蒙嘉应，预庆农畴岁袭祥。"
        ],
        "notes": "",
        "id": "8714fd285fbac479ab9b04c98a7cb164"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵祷雪有感",
        "preface": "",
        "paragraphs": [
            "终过元朝欲首春，条风先度海东门。",
            "寒凝一雨成飞雪，泰长三阳应上坤。",
            "疵沴渐消和气满，咏歌频发味言温。",
            "人情共喜年光好，不向樽前未易论。"
        ],
        "notes": "",
        "id": "f7c03e7e14fd5a9dcaff34d32082d0d9"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵晁美叔游山见寄",
        "preface": "",
        "paragraphs": [
            "已践修涂到急流，暂回俗驾喜同游。",
            "名为外物知难必，学悟无生信若浮。",
            "骚雅深情追李杜，林泉高兴拉巢由。",
            "迟留更爱灵峰境，青桂风来不待秋。"
        ],
        "notes": "",
        "id": "22dae2b5df4cf203a00182a68ce82ecf"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "奉使还至近畿先寄史院诸同舍二首  其一",
        "preface": "",
        "paragraphs": [
            "书林轻别紫云边，轺传重行北斗间。",
            "正类子卿悲异国，不同太史访名山。",
            "鞍韂腾踏双腨重，风日煎熬两鬓班。",
            "待得使回繙旧稿，只应新例又刊删。"
        ],
        "notes": "",
        "id": "6567899e004023b79109670f239dd09a"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "奉使还至近畿先寄史院诸同舍二首  其二",
        "preface": "",
        "paragraphs": [
            "倐忽经冬又涉春，年光冉冉暗催人。",
            "要荒一去三千里，晦朔俄惊十二旬。",
            "绝代方言空问俗，蓬山直舍已凝尘。",
            "汗青何日成书去，头白常惭窃禄频。"
        ],
        "notes": "",
        "id": "9cd219a274773f1515618d3537ec8960"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和宋次道戊午岁馆中曝书画",
        "preface": "",
        "paragraphs": [
            "鸿都清集秘图开，遍阅真仙暨草莱。",
            "气韵最奇知鹿马，丹青一定见楼台。",
            "宴觞更盛华林会，坐客咸推大厦才。",
            "久事簿书抛翰墨，文林何幸许参陪。"
        ],
        "notes": "",
        "id": "e405f5f177ecd15baacaba69d8dadd26"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵孙莘老司谏见寄",
        "preface": "",
        "paragraphs": [
            "虽非文史足三冬，岂类无心但有胸。",
            "曾读丘坟叨典领，再分符竹荷矜容。",
            "君恩欲报微萤爝，亲禄方营苟釜钟。",
            "平日交情今楚越，徒劳瞻望景山松。"
        ],
        "notes": "",
        "id": "34f24077fcd15bbdbb13c84c2c6ce099"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "龙舒太守杨郎中示及诸公题咏洛阳新居见邀同作辄依安乐先生首唱元韵继和",
        "preface": "",
        "paragraphs": [
            "仲长买宅近高山，饶得群芳不费钱。",
            "地接伊浑宜水竹，门临嵩室足云烟。",
            "未抛簪组真朝隠，更有田园即世仙。",
            "满箧新诗俱大笔，凿楹留待子孙传。"
        ],
        "notes": "",
        "id": "85a1a74005ad9d9e572e374940fb3b98"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵林次中九日都下感事二首  其一",
        "preface": "",
        "paragraphs": [
            "桃杏初开已去家，又逢兰菊绽新花。",
            "感时谩缀茱萸佩，惜别应怜棠棣华。",
            "迢递宦游来日下，悠扬归思绕天涯。",
            "一尊重到平津合，惆怅文窗旧绿纱。"
        ],
        "notes": "",
        "id": "4b46c69edfcd5546c04d78ed90c7aae1"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵林次中九日都下感事二首  其二",
        "preface": "",
        "paragraphs": [
            "登高能赋属诗家，况值嘉辰对菊花。",
            "乍感商飚流素籥，故摛鸿藻艳春华。",
            "边关礼命行看至，淮海归期亦有涯。",
            "早晚霜寒侵旅榻，又悬复帐换青纱。"
        ],
        "notes": "",
        "id": "85418e1c29a9bc6091a0daa43c165f33"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵致政华殿丞怀旧见寄",
        "preface": "",
        "paragraphs": [
            "佩韘相从四纪前，鲤庭论契荷忘年。",
            "文如潘陆倾江海，学造重黎绝地天。",
            "簪绂弃来名已厌，乡闾归后乐应全。",
            "冥飞尚隠樊笼旧，未副初心愧昔贤。"
        ],
        "notes": "",
        "id": "c522142a9c720fb4930c51c4a8602a74"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和孙节推雪",
        "preface": "",
        "paragraphs": [
            "腊催时雪到江涯，云压寒空凝不飞。",
            "台榭风光先有意，山川秀色远相辉。",
            "人怀姑射清难见，诗似阳春和者稀。",
            "闻上高楼寻胜赏，缅怀嘉尚重依依。"
        ],
        "notes": "",
        "id": "60a44e79255465393ed23795aea07457"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "又两绝  其一",
        "preface": "",
        "paragraphs": [
            "江天惨淡物华新，四望漫漫起玉尘。",
            "但怪长衢已盈尺，岂知闭户有高人。"
        ],
        "notes": "",
        "id": "a0e77a66e1d1a80f5ac1d2d56ce66ef8"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "又两绝  其二",
        "preface": "",
        "paragraphs": [
            "看雪宜临广路津，年年光景见长新。",
            "不知滋液功多少，且慰东皋首种人。"
        ],
        "notes": "",
        "id": "a67fcf3361d4d5a081ed1654ab9bcaaf"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "又和十二月十一日雪",
        "preface": "",
        "paragraphs": [
            "腊前寒雨已为霖，一夕皑皑变暝阴。",
            "春圃暗惊花萼早，客舟偏觉漕渠深。",
            "都无车马尘过眼，唯有尊罍酒惬心。",
            "共喜时和成美岁，预知氛祲不能侵。"
        ],
        "notes": "",
        "id": "1a976f656e6f335539a8d7e7d4b12ca2"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "方公说通直见示与小子京和答棋诗四篇因次本韵继蒙宠惠前后凡十五篇牵强奉答  其一",
        "preface": "",
        "paragraphs": [
            "思涌如倾潮汐池，才高早契圣明知。",
            "省中一语开天意，江表三年得吏师。",
            "通旧辱投文举刺，可人欣对费袆棋。",
            "更观丽句贻初学，岂谢韩公荐士诗。"
        ],
        "notes": "",
        "id": "27a1a62931f9f4ca806ab15db10000d8"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "方公说通直见示与小子京和答棋诗四篇因次本韵继蒙宠惠前后凡十五篇牵强奉答  其二",
        "preface": "",
        "paragraphs": [
            "衰病常求饮上池，药投坚痞苦难知。",
            "闲挥绿绮歌三乐，静玩韦编诵九师。",
            "纵有文章忧瓿醤，剧无机智懒行棋。",
            "爱君高唱多才思，撩摘羁怀入小诗。"
        ],
        "notes": "",
        "id": "ef41cfa14ad50763cc76eb334c6cd414"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "方公说通直见示与小子京和答棋诗四篇因次本韵继蒙宠惠前后凡十五篇牵强奉答  其三",
        "preface": "",
        "paragraphs": [
            "久从闲僻向沧池，忽见嘉宾喜可知。",
            "触热正烦思美荫，卧疴方苦遘良师。",
            "欲留尽兴时须饮，要取忘忧祗有棋。",
            "二者已欣陪造适，解颐仍得鼎来诗。"
        ],
        "notes": "",
        "id": "f2b32088a2a233bdb0e7e44d77609102"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和前三篇  其一",
        "preface": "",
        "paragraphs": [
            "孟郊篇什况咸池，夫子文章我所知。",
            "岂特曹刘同品目，固将苏李是宗师。",
            "语如转弹逢真赏，喻到鏖兵诧国棋。",
            "所集若携归阙下，诸公应序盛山诗。"
        ],
        "notes": "",
        "id": "b33143d5b9998bf5503d1b2c27ca6920"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和前三篇  其二",
        "preface": "",
        "paragraphs": [
            "山公偏爱习家池，每出游时醉不知。",
            "既见国侨如旧识，何须阮籍乃吾师。",
            "亭边菡萏铺新锦，水际闾阎近布棋。",
            "欲作宣城十日饮，留连梦得似敦诗。"
        ],
        "notes": "",
        "id": "9cc40da015691a5481c99139904dbbf3"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和前三篇  其三",
        "preface": "",
        "paragraphs": [
            "百雉金城十仞池，天声遐憺远戎知。",
            "剖符但报三年政，推毂无劳六月师。",
            "胡马逸归常见画，塞鸿征尽著残棋。",
            "欲歌盛业赓周雅，须假清风吉甫诗。"
        ],
        "notes": "",
        "id": "099d9c5ce5ab28d97846e903614e463b"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "再和三篇  其一",
        "preface": "",
        "paragraphs": [
            "莫叹潜鳞久在池，已喧才誉满朝知。",
            "雄辞自可吞云梦，博识应能对仲师。",
            "荣辱早谙真采选，竞谦不校古儒棋。",
            "使还即见金门召，况有中和乐职诗。"
        ],
        "notes": "",
        "id": "23a44eb8b46a94f1d54342c93c0347a9"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "再和三篇  其二",
        "preface": "",
        "paragraphs": [
            "闻君八法擅临池，𢬍押工夫世少知。",
            "学者伏膺虞秘监，时贤求范永禅师。",
            "流传异日须悬帐，交质何人敢对棋。",
            "敛手姜芽柳家样，解嘲几困老刘诗。"
        ],
        "notes": "",
        "id": "3cba76093328256d30d6818c8ae5d45a"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "再和三篇  其三",
        "preface": "",
        "paragraphs": [
            "兵厨酿酒宅连池，为郡优悠每自知。",
            "铃下文移归幕府，案前颐指走签师。",
            "农桑课罢聊行乐，朱墨闲来好序棋。",
            "饱食将何报丰禄，歌时惟咏阜财诗。"
        ],
        "notes": "",
        "id": "6b2e2d0f0e09d6b3b286bcefe74c7b2d"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "公说再和并前十五篇辄复课六章用足前篇之阙  其一",
        "preface": "",
        "paragraphs": [
            "汪汪雅量若陂池，才略纵横未易知。",
            "振藻词场无怯敌，游心艺苑有余师。",
            "独醒继日长辞酒，坐稳闲时但校棋。",
            "塞北山河遍登览，吟哦马上足新诗。"
        ],
        "notes": "",
        "id": "5b3dd929e11c7649db70572dfc9bdd19"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "公说再和并前十五篇辄复课六章用足前篇之阙  其二",
        "preface": "",
        "paragraphs": [
            "皇华几月案盐池，钩按从来未有知。",
            "隠伏无由逃计最，勤劳长足儆官师。",
            "事逢错节皆投刃，利析秋毫类算棋。",
            "他日朝廷询北事，讲论风俗待陈诗。"
        ],
        "notes": "",
        "id": "fdec40191e442bec8dc75ff52199e05b"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "公说再和并前十五篇辄复课六章用足前篇之阙  其三",
        "preface": "",
        "paragraphs": [
            "欲养蛟龙谩凿池，惟应道术两相知。",
            "论年校德予惭老，强识多闻子可师。",
            "监彼盈虚门若市，明于取舍智犹棋。",
            "干时已副宽民诏，沈俊休吟咏史诗。"
        ],
        "notes": "",
        "id": "334b817d072ecc1ffb0730f2c68b165f"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "公说再和并前十五篇辄复课六章用足前篇之阙  其四",
        "preface": "",
        "paragraphs": [
            "封境东连浴日池，川源近盬四方知。",
            "水官无事延年计，估客应求范蠡师。",
            "楼阁嵯峨千里鉴，田畴夷坦一枰棋。",
            "追寻燕友南皮会，谁继曹刘七子诗。"
        ],
        "notes": "",
        "id": "2cb980c6482d2685df9d129846c4f5e3"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "公说再和并前十五篇辄复课六章用足前篇之阙  其五",
        "preface": "",
        "paragraphs": [
            "荷叶田田水满池，东堂真趣几人知。",
            "折华暇日寻园吏，竞渡经春习棹师。",
            "随分命宾仍授简，不妨问易更看棋。",
            "欢怀既适从何见，事事忘言尽在诗。"
        ],
        "notes": "",
        "id": "5a92c556b4de3fa907039b91c9c74f84"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "公说再和并前十五篇辄复课六章用足前篇之阙  其六",
        "preface": "",
        "paragraphs": [
            "莫笑凡龟恋泽池，不蕲刳灼效前知。",
            "亲逢日月光华旦，勉慕渊源浸渐师。",
            "义切仰山勤景行，事迷当局戒贪棋。",
            "衰迟犹窃君侯禄，深愧曹风伐辐诗。"
        ],
        "notes": "",
        "id": "54d0a7f3aedec34163535bc6cde46b4e"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和孙节推寄罗发运",
        "preface": "",
        "paragraphs": [
            "一瓢贤巷僻如山，十部文移日满前。",
            "辍得闲时常命驾，和来新什已盈编。",
            "交游莫逆心相照，出处虽殊道两全。",
            "能使清风激颓俗，世情谁得议高坚。"
        ],
        "notes": "",
        "id": "fbd9d1b8f0f43247e3d1e2ac51541b44"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "又五言",
        "preface": "",
        "paragraphs": [
            "道卷门常静，心闲眼倦开。",
            "忽闻宾榻扫，为喜使车来。",
            "世事浮云过，时光暮雪催。",
            "放怀何所系，卒岁自游哉。"
        ],
        "notes": "",
        "id": "d3a39855f42f7b7015612fbe8fb10de6"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "元丰己未三院东阁作 元丰戊午夏予尹京治陈氏狱言者以为推劾不尽诏移大理而理官推迹陈氏姻党干求府政纵出重辟事下御史推求己未岁予自濠梁赴台讯鞫卒不涉干求之迹而大理反有傅致之状虽蒙辩正听命久之不得出邑邑不已作诗十篇记一时事非欲传之他人但以示子姪辈使知仕宦之艰耳 其一",
        "preface": "",
        "paragraphs": [
            "防人不善自为谋，对吏方知口起羞。",
            "本为追胥宽逮系，何期僚属致增尤。",
            "溺灰竟欲焚安国，书牍谁将念绛侯。",
            "惟有丹诚贯金石，风波飘荡任沈浮。"
        ],
        "notes": "",
        "id": "3e42eb2c735f2d7cfd20ffde61adce78"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "元丰己未三院东阁作 元丰戊午夏予尹京治陈氏狱言者以为推劾不尽诏移大理而理官推迹陈氏姻党干求府政纵出重辟事下御史推求己未岁予自濠梁赴台讯鞫卒不涉干求之迹而大理反有傅致之状虽蒙辩正听命久之不得出邑邑不已作诗十篇记一时事非欲传之他人但以示子姪辈使知仕宦之艰耳 其二",
        "preface": "",
        "paragraphs": [
            "搆虚为实尽枝辞，直道公心自不欺。",
            "众口铄金虽可畏，三人成虎我犹疑。",
            "忠邪所頼圆穹鉴，通塞须凭大衍推。",
            "况是圣神方烛理，深冤终有辨明时。"
        ],
        "notes": "",
        "id": "e52ae2709782b80e52eed85828c3a2f3"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "元丰己未三院东阁作 元丰戊午夏予尹京治陈氏狱言者以为推劾不尽诏移大理而理官推迹陈氏姻党干求府政纵出重辟事下御史推求己未岁予自濠梁赴台讯鞫卒不涉干求之迹而大理反有傅致之状虽蒙辩正听命久之不得出邑邑不已作诗十篇记一时事非欲传之他人但以示子姪辈使知仕宦之艰耳 其三",
        "preface": "",
        "paragraphs": [
            "吏议推穷旧话言，畏途迢递冒风澜。",
            "两词罢对文移绝，一室常眠枕席寒。",
            "鬰鬰久居人共叹，皇皇求义我知难。",
            "谁将羑里匡陈事，便作闲堂紫极看。"
        ],
        "notes": "",
        "id": "4ce446edf1915872b6987941fdb15e11"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "元丰己未三院东阁作 元丰戊午夏予尹京治陈氏狱言者以为推劾不尽诏移大理而理官推迹陈氏姻党干求府政纵出重辟事下御史推求己未岁予自濠梁赴台讯鞫卒不涉干求之迹而大理反有傅致之状虽蒙辩正听命久之不得出邑邑不已作诗十篇记一时事非欲传之他人但以示子姪辈使知仕宦之艰耳 其四",
        "preface": "",
        "paragraphs": [
            "平日论心友与亲，白头临事斗如新。",
            "臝衣难喻疑金客，束缊应无乞火人。",
            "三省行藏知有命，十年流落困无津。",
            "物情世态经谙练，不假虚词问大钧。"
        ],
        "notes": "",
        "id": "8313fbceb142e65366ecc3ea0e00e2c2"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "元丰己未三院东阁作 元丰戊午夏予尹京治陈氏狱言者以为推劾不尽诏移大理而理官推迹陈氏姻党干求府政纵出重辟事下御史推求己未岁予自濠梁赴台讯鞫卒不涉干求之迹而大理反有傅致之状虽蒙辩正听命久之不得出邑邑不已作诗十篇记一时事非欲传之他人但以示子姪辈使知仕宦之艰耳 其五",
        "preface": "",
        "paragraphs": [
            "飞语初腾触细文，廷中交构更纷纭。",
            "纲条既甚秋荼密，枉直何由束矢分。",
            "御史皆称素长者，府徒半识故将军。",
            "却怜比户吴兴守，诟辱通宵不忍闻。"
        ],
        "notes": "",
        "id": "98bac4f39fe879b05362047dd0679252"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "元丰己未三院东阁作 元丰戊午夏予尹京治陈氏狱言者以为推劾不尽诏移大理而理官推迹陈氏姻党干求府政纵出重辟事下御史推求己未岁予自濠梁赴台讯鞫卒不涉干求之迹而大理反有傅致之状虽蒙辩正听命久之不得出邑邑不已作诗十篇记一时事非欲传之他人但以示子姪辈使知仕宦之艰耳 其六",
        "preface": "",
        "paragraphs": [
            "纵出由来古有诛，徇私无实荷宽纾。",
            "已知公冶本非罪，免似邹阳更上书。",
            "刀笔任从文俗议，风霜方识宪台居。",
            "自惭衰拙将何用，学术无堪政事疏。"
        ],
        "notes": "",
        "id": "39156c42ee7f6fcf5fcec8db0e40c098"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "元丰己未三院东阁作 元丰戊午夏予尹京治陈氏狱言者以为推劾不尽诏移大理而理官推迹陈氏姻党干求府政纵出重辟事下御史推求己未岁予自濠梁赴台讯鞫卒不涉干求之迹而大理反有傅致之状虽蒙辩正听命久之不得出邑邑不已作诗十篇记一时事非欲传之他人但以示子姪辈使知仕宦之艰耳 其七",
        "preface": "",
        "paragraphs": [
            "名絓台章冒典刑，圣仁无滥许原情。",
            "尹京虽愧四方则，廷尉亦非天下平。",
            "三已自知无愠色，一廛归去愿为氓。",
            "君恩天地何由报，九死鸿毛比尚轻。"
        ],
        "notes": "",
        "id": "3d75917b38938a584f6af33ac089d882"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "元丰己未三院东阁作 元丰戊午夏予尹京治陈氏狱言者以为推劾不尽诏移大理而理官推迹陈氏姻党干求府政纵出重辟事下御史推求己未岁予自濠梁赴台讯鞫卒不涉干求之迹而大理反有傅致之状虽蒙辩正听命久之不得出邑邑不已作诗十篇记一时事非欲传之他人但以示子姪辈使知仕宦之艰耳 其八",
        "preface": "",
        "paragraphs": [
            "推治无期任猛宽，苛留累月尚盘桓。",
            "风霜几日经摧挫，案牍逾旬未省观。",
            "失势我如鱼在网，操权吏甚虎而冠。",
            "南班小吏犹知礼，朝夕时来一问安。"
        ],
        "notes": "",
        "id": "ca0a1dfbf108fab3c33e4619baa3fe98"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "元丰己未三院东阁作 元丰戊午夏予尹京治陈氏狱言者以为推劾不尽诏移大理而理官推迹陈氏姻党干求府政纵出重辟事下御史推求己未岁予自濠梁赴台讯鞫卒不涉干求之迹而大理反有傅致之状虽蒙辩正听命久之不得出邑邑不已作诗十篇记一时事非欲传之他人但以示子姪辈使知仕宦之艰耳 其九",
        "preface": "",
        "paragraphs": [
            "秋杪拘留冬欲阑，一旬参对累旬闲。",
            "适逢御史俱厘务，更值中朝久绝班。",
            "壁观无言休问祖，坐忘遗照且晞颜。",
            "是非荣辱知难必，反复须臾觉梦间。"
        ],
        "notes": "",
        "id": "9e87ee692eb614e4ac9bc0dcdbd5c4f4"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "元丰己未三院东阁作 元丰戊午夏予尹京治陈氏狱言者以为推劾不尽诏移大理而理官推迹陈氏姻党干求府政纵出重辟事下御史推求己未岁予自濠梁赴台讯鞫卒不涉干求之迹而大理反有傅致之状虽蒙辩正听命久之不得出邑邑不已作诗十篇记一时事非欲传之他人但以示子姪辈使知仕宦之艰耳 其一〇",
        "preface": "",
        "paragraphs": [
            "罢尹一年重置对，去家千里涉寒温。",
            "青云交友难倾盖，白发慈亲正倚门。",
            "目断濠梁横涕泗，梦回京口役形魂。",
            "宽恩若未投诸裔，好奉安舆葺故园。"
        ],
        "notes": "",
        "id": "c6749b33dd04fb31aa5ded0c1ab1f763"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "元丰己未三院东阁作 己未九月予赴鞫御史闻子瞻先已被系予昼居三院东阁而子瞻在知杂南庑才隔一垣不得通音息因作诗四篇以为异日相遇一噱之资耳 其一",
        "preface": "",
        "paragraphs": [
            "早年相值浙江边，多见新诗到处传。",
            "楼上金蛇惊妙句，卷中腰鼓伏长篇。",
            "仳离岁月流如水，抑鬰情怀积似烟。",
            "今日柏台相望处，隔垣音响莫由宣。"
        ],
        "notes": "",
        "id": "6593f96d12f005e669c6df09da19dd8b"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "元丰己未三院东阁作 己未九月予赴鞫御史闻子瞻先已被系予昼居三院东阁而子瞻在知杂南庑才隔一垣不得通音息因作诗四篇以为异日相遇一噱之资耳 其二",
        "preface": "",
        "paragraphs": [
            "词源远远蜀江流，风韵琅琅舜庙球。",
            "拟策进归中御府，文章传过带方州。",
            "未归纶阁时称滞，再换铜符政并优。",
            "叹惜钟王行草笔，却随诸吏写毛头。"
        ],
        "notes": "",
        "id": "3399e9d8313a12fb984edca5a77a0a81"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "元丰己未三院东阁作 己未九月予赴鞫御史闻子瞻先已被系予昼居三院东阁而子瞻在知杂南庑才隔一垣不得通音息因作诗四篇以为异日相遇一噱之资耳 其三",
        "preface": "",
        "paragraphs": [
            "源流同是子卿孙，公自多才我寡闻。",
            "谬见推称丈人行，应缘旧熟秘书君。",
            "文章高绝诚难敌，声气相求久益勤。",
            "莫为歌诗能数瞇，圣朝终要颂华勋。"
        ],
        "notes": "",
        "id": "06a13b3c83d3fafe8fd33ab07e3b749f"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "元丰己未三院东阁作 己未九月予赴鞫御史闻子瞻先已被系予昼居三院东阁而子瞻在知杂南庑才隔一垣不得通音息因作诗四篇以为异日相遇一噱之资耳 其四",
        "preface": "",
        "paragraphs": [
            "近年出处略相同，十载邅回我与公。",
            "杭婺邻封迁谪后，湖濠继踵絷维中。",
            "诗人嗫嗫常多难，儒者凄凄久讳穷。",
            "他日得归江海去，相期来访蒜山东。"
        ],
        "notes": "",
        "id": "121d75781d9b21aa6d2028df467c1f44"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵杨立之见别",
        "preface": "",
        "paragraphs": [
            "梁苑昔倾盖，膺门尝赠鞭。",
            "几回留客舍，四纪度星躔。",
            "染翰频穿砚，繙书屡绝编。",
            "文章传累世，功业慕当年。",
            "怀宝思求售，趋时辄遘邅。",
            "宋忠徒问卜，孟子本知天。",
            "得丧时难必，穷通命使然。",
            "半生淹贡部，晚节困乘田。",
            "事盬才非称，歊喧性未便。",
            "畏途嗟坎𡒄，野思忆潺湲。",
            "解绂无终竞，同袍每共怜。",
            "老来心更逸，归去乐应全。",
            "凤翮翔千仞，鲵蟠入九渊。",
            "旧交尤惜别，后学欲钻坚。",
            "湖峤新营第，河滨促放船。",
            "一经勤教子，三径往邻贤。",
            "顾我今耆艾，投闲𥩟冶甄。",
            "何时江海上，拂榻重相延。"
        ],
        "notes": "",
        "id": "fbd7d556a01a4bcd6d2533ac55f16aa2"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵敖姪书怀",
        "preface": "",
        "paragraphs": [
            "传家累世奉遗经，窃禄清朝足代耕。",
            "虽是丹心比葵藿，其如黧貌点冠缨。",
            "时乎易失年加我，来者安知畏后生。",
            "戒饬尔曹惟道术，逢辰须用佐安平。"
        ],
        "notes": "",
        "id": "b184e7d7cdd1c177f22f54ba329ea15e"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵阳孝本游翟家湾书院二首又一绝  其一",
        "preface": "",
        "paragraphs": [
            "淮上陂阤百亩冈，谁言形势占高强。",
            "郊居拟卜东阳宅，屋壁将营阙里堂。",
            "四面松篁分种艺，百家图籍待收藏。",
            "何人欲课三冬学，向此潜心事素王。"
        ],
        "notes": "",
        "id": "679dfd0b2b51b968b15ece97b81881c4"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵阳孝本游翟家湾书院二首又一绝  其二",
        "preface": "",
        "paragraphs": [
            "翟市西傍一径开，偶携亲友陟崔嵬。",
            "莫言第舍衡门陋，已有仙翁步屧来。",
            "日欲衔山回返照，风还吹雨压浮埃。",
            "才归便得诗盈轴，气猛才豪岂易陪。"
        ],
        "notes": "",
        "id": "ce3ccbb2962d08a99eb608fea83e6279"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵阳孝本游翟家湾书院二首又一绝  其三",
        "preface": "",
        "paragraphs": [
            "谩夸三岛冠灵鼇，咫尺龙冈去靡劳。",
            "若使南阳人独卧，风云宁隔海山高。"
        ],
        "notes": "",
        "id": "e7e61fb49d31c41b1c370d725b5d244a"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵阳行先游招隠",
        "preface": "",
        "paragraphs": [
            "古屋萧森数十间，禅扉幽寂叩常关。",
            "少微处士遗尘远，灵鹫高僧得地闲。",
            "穿石到池泉滴滴，磨崖生藓字斑斑。",
            "山林真趣谁能辨，乘兴时来兴尽还。"
        ],
        "notes": "",
        "id": "202cd6a18ad0e56a4f29fd5d18196a0c"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "又同敖姪韵",
        "preface": "",
        "paragraphs": [
            "不见山翁住翠微，空传金刹自前齐。",
            "晓猿夜鹤休惊恐，泽雉林乌自雊啼。",
            "客到上方思寄傲，僧携素板乞留题。",
            "重寻黄鹄飞翔处，尽日无人为指迷。"
        ],
        "notes": "",
        "id": "899130b524cdbeb4632b4cd9471057eb"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵杨立之观韵海",
        "preface": "",
        "paragraphs": [
            "六学先声病，群书欲备详。",
            "摛文资引据，结字辨偏旁。",
            "篆楷颜毫妙，编联蜀纸光。",
            "残篇虽脱落，犹可挹遗芳。"
        ],
        "notes": "",
        "id": "e3f22e576951983d7ade2fe37ac98d5b"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵李希荀寄念七姪庄并用前韵和十七姪彀送其行  其一",
        "preface": "",
        "paragraphs": [
            "初从童丱祝千春，俄见骞腾祝更频。",
            "已喜吏资能可问，又嘉文笔速如神。",
            "室堂宜念承先构，乡里须教号善人。",
            "我待儿曹上霄汉，便归林下岸仙巾。"
        ],
        "notes": "",
        "id": "4a4a5b58662a66f767c905a2061f1e25"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵李希荀寄念七姪庄并用前韵和十七姪彀送其行  其二",
        "preface": "",
        "paragraphs": [
            "里闬相从秋复春，矜怜几类党频频。",
            "摛词已识言浮物，学艺兼知义入神。",
            "纵使声名高世俗，直须慈惠及生人。",
            "吾家自有青毡在，岂羡林宗垫角巾。"
        ],
        "notes": "",
        "id": "c8cbc2d1d128244a44b91c9cc24d7b54"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "送滑道人游庐山",
        "preface": "",
        "paragraphs": [
            "康王观里采芝田，董奉家边种杏坛。",
            "双𪨗一筇行到处，应寻岩室养神丹。"
        ],
        "notes": "",
        "id": "8274f00686ef73b3ccc0c3ce6a707a7c"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵曾子固舍人上元从驾游幸",
        "preface": "",
        "paragraphs": [
            "雪霁蓬莱瑞景新，槐枫迎日丽重宸。",
            "钟残长乐千门晓，辇过章街九陌春。",
            "星列从官齐拱极，风驱前跸旋清尘。",
            "一篇未易歌鸿业，三愿还将祝圣人。"
        ],
        "notes": "",
        "id": "3d8ddf1a3b8ccba74f1095f8ad0e23ed"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "读杨文公集",
        "preface": "",
        "paragraphs": [
            "文公名节冠当年，没世清风更凛然。",
            "梁父旧庐空德里，西州华屋恸时贤。",
            "平生奏御三千牍，不朽文章二百篇。",
            "潇洒建溪遗俗在，至今弦诵满山川。"
        ],
        "notes": "",
        "id": "07a82d898cba822d1e240b9b27849087"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "王宣徽见示延驻慧海长老诗因次其韵",
        "preface": "",
        "paragraphs": [
            "南禅北祖亦何常，足历微尘自不伤。",
            "病脑穷虽居一室，妙缘心已应他方。",
            "禽鱼固欲求栖息，凫鹤宁须较短长。",
            "京府宰官频问讯，且将竿木戏逢场。"
        ],
        "notes": "",
        "id": "55989691b8a4b6330a79381b91d58baf"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵王正仲蒲传正二月十五日奉祠高禖二首  其一",
        "preface": "",
        "paragraphs": [
            "视草名臣奉汉祠，祝禖才胜长卿迟。",
            "诗成雅类占宜芾，乐阕欣同梦射罴。",
            "宫殿肄仪临百子，神明歆德荐三厘。",
            "凌晨拜胙归天阙，杲日煌煌照上枝。"
        ],
        "notes": "",
        "id": "df072f5498d167d999aec90cc45d94d3"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵王正仲蒲传正二月十五日奉祠高禖二首  其二",
        "preface": "",
        "paragraphs": [
            "涤牢宫醴被禋时，物吐华心睡景迟。",
            "禁掖嘉祥开覆燕，祠官先兆应维罴。",
            "阳郊类帝重封土，宣室思贤正受厘。",
            "天锡子孙千亿报，年年玉叶长新枝。"
        ],
        "notes": "",
        "id": "8d915fc0970d00629bceb277aaa9ed5b"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "留守太尉潞国文公宠示耆年会诗次韵继和",
        "preface": "",
        "paragraphs": [
            "四登台衮垂三纪，三镇神崧第二春。",
            "会老特过丞相阁，开筵仍具大官珍。",
            "追寻故事图形在，喜遇承平笑语频。",
            "叙述须归大手笔，唱酬俱是两都宾。",
            "贵如方岳虞咨牧，清比西山晋列真。",
            "盛集古今应未有，谩夸灵鹫会中人。"
        ],
        "notes": "",
        "id": "02c98d07ec77462ed4bbde89e0095860"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和富公十二人中第二人绝句",
        "preface": "",
        "paragraphs": [
            "再迁蝉冕官三事，早上龙旗节一双。",
            "富贵两忘心不动，天魔如见亦归降。"
        ],
        "notes": "",
        "id": "3c1118273dcf3bf4583d512b59359a06"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和文太尉第一无双绝句",
        "preface": "",
        "paragraphs": [
            "未遂退休时望系，再烦居守主恩优。",
            "自缘齿德高群牧，须在山河最上流。"
        ],
        "notes": "",
        "id": "d281ff01709572476f917d242060b6cc"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵蹇侍郎天元殿门芝草",
        "preface": "",
        "paragraphs": [
            "列圣储灵贶，坤珍应祀仪。",
            "分葩对牟首，观瑞驻华芝。",
            "毓德繇皇始，彰功在圣时。",
            "早闻萦殿桷，复见孕门楣。",
            "自有云成盖，非因水聚脂。",
            "黄英苞五德，古字秀三枝。",
            "户牖瞻丹幄，簪裾从罽緌。",
            "画图稽大隗，歌咏入咸池。",
            "九庙流光远，千龄复旦期。",
            "将书符命志，宁比玉灵诗。"
        ],
        "notes": "",
        "id": "bafb5f3d954368823a5a60289c90a2d8"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "又次王侍郎韵",
        "preface": "",
        "paragraphs": [
            "礼藉标三瑞，灵篇首五芝。",
            "忽传神草植，高出庙垣楣。",
            "物色甘泉诏，形容缪袭辞。",
            "敷荣连刻桷，滋液本华池。",
            "运应承平旦，辰临孟夏时。",
            "阶蓂符历数，丰芑协声诗。",
            "尊祖诚斯洽，称觞礼所宜。",
            "共知天辅德，万叶固皇枝。"
        ],
        "notes": "",
        "id": "653e3d7586016ce76f64696a4428d2c0"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "又次中书蔡相公韵",
        "preface": "",
        "paragraphs": [
            "彼美三华瑞，储灵四大宫。",
            "色分嵩谷外，地近汉房中。",
            "玉质荣同本，莲茎出并丛。",
            "载形非博厚，锡羡自穹窿。",
            "列驾驰文舄，旁观眩秀瞳。",
            "珍符彰圣孝，天应甚昭融。"
        ],
        "notes": "",
        "id": "2296bcc427f6701271d4de4f2562daad"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "又和蹇侍郎七言四韵",
        "preface": "",
        "paragraphs": [
            "金支烨烨映宣宫，致福诚由上德崇。",
            "九庙灵光流自远，七明嘉种感潜通。",
            "瑞图丹采终难状，药谱神功未易通。",
            "更览诸公赓和句，方知汉祀曲非工。"
        ],
        "notes": "",
        "id": "d60801f8e09354cc3d61e502f9471c2a"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "开府潞公太师得谢西归谨赋七言四韵诗五首拜送  其一",
        "preface": "",
        "paragraphs": [
            "几夕华星动紫躔，少微光入太微垣。",
            "帝临便座延公衮，人喜安车到国门。",
            "恳叙官仪还汉节，亲承需宴酌尧樽。",
            "朝家贵老超三代，惇史行看记善言。"
        ],
        "notes": "",
        "id": "e9023fd9de03cb00bb787ddcb3a6ef87"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "开府潞公太师得谢西归谨赋七言四韵诗五首拜送  其二",
        "preface": "",
        "paragraphs": [
            "圣代登庸年独少，清时得谢齿尤高。",
            "官如中令躬无疾，文似司空思不劳。",
            "玉座案经涓对日，金壶加礼赐春醪。",
            "祝公倍享灵椿算，长副吾君序燕毛。"
        ],
        "notes": "",
        "id": "9dfd31b919594071976313ae92695274"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "开府潞公太师得谢西归谨赋七言四韵诗五首拜送  其三",
        "preface": "",
        "paragraphs": [
            "官崇真是帝王师，八十归休亦未迟。",
            "不似孔光辞位日，早于姜望出封时。",
            "仪形昔已图麟阁，稿草今应集凤池。",
            "故府诸僚终有愧，甘陵犹欠纪功碑。"
        ],
        "notes": "",
        "id": "cf8abdf311a09bcd1755fdeca1c79ce3"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "开府潞公太师得谢西归谨赋七言四韵诗五首拜送  其四",
        "preface": "",
        "paragraphs": [
            "君臣一德千龄际，柱石三朝四纪中。",
            "天下重轻常系望，膝前谋议不言功。",
            "位高少有名兼美，体健方知福更隆。",
            "谩道汾阳贵且寿，若论勋考亦惭公。"
        ],
        "notes": "",
        "id": "5fda6bebb77fd28f97e419be84635e3e"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "开府潞公太师得谢西归谨赋七言四韵诗五首拜送  其五",
        "preface": "",
        "paragraphs": [
            "久持邦柄擅斯文，却扫丘园脱世纷。",
            "已用三篇作霖雨，回看万事似浮云。",
            "何须棨戟荣归路，自有旗常载旧勋。",
            "欲别延英犹造膝，老臣虽去不忘君。"
        ],
        "notes": "",
        "id": "ccd66cc08bc8f8913483f99fc6e8be87"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "三月二日奉诏赴西园曲宴席上赋呈致政开府太师三首  其一",
        "preface": "",
        "paragraphs": [
            "幅巾私第已归休，当宁虚怀更款留。",
            "避宠虽辞持节册，送行犹用济川舟。",
            "城南旧圃扃花洞，洛下新庄引御沟。",
            "诏谕两京居密迩，不妨乘兴往还游。"
        ],
        "notes": "",
        "id": "d1b2a6d2e6069da471615dee804da58d"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "三月二日奉诏赴西园曲宴席上赋呈致政开府太师三首  其二",
        "preface": "",
        "paragraphs": [
            "邦人钦伫见仪刑，诏使相望对宠灵。",
            "位冠三公师尚父，躬全五福寿康宁。",
            "久留行色春过半，乍别天颜涕欲零。",
            "谁识上心优老意，从行仍许鲤趋庭。"
        ],
        "notes": "",
        "id": "103bd311ace0bec49b84f3ff0e312f0d"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "三月二日奉诏赴西园曲宴席上赋呈致政开府太师三首  其三",
        "preface": "",
        "paragraphs": [
            "昔美都门祖二疏，太冲篇咏贵良图。",
            "不闻宾主俱公鼎，未见篇章出宝跗。",
            "河岳英灵添赋咏，都人士女竞欢娱。",
            "皆言元老归休盛，恩礼便蕃自古无。"
        ],
        "notes": "",
        "id": "a3cea607a34e5bf432279c9c5ccb4fd5"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵开府太师留别诸公",
        "preface": "",
        "paragraphs": [
            "经济才谟沛有余，幡然高谢意何如。",
            "青云路尽寻归鞅，绿野堂成忆旧庐。",
            "汉苑宴游联魏丙，邺都宾客记应徐。",
            "他时若到城南第，入副宸衷对绮疏。"
        ],
        "notes": "",
        "id": "ba0a364ffc8aa739207ee55268a66d5e"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵宋次道庆黄安中李邦直二舍人皆自史院拜命",
        "preface": "",
        "paragraphs": [
            "右垣更直宠新班，便坐通名听别宣。",
            "词训已高长庆代，事权不下永明年。",
            "除官草罢诸番制，执简研余万岁烟。",
            "曾向兰台陪笔削，喜闻严近擢班迁。"
        ],
        "notes": "",
        "id": "fd93c08e858d7f26ee98ac9c7af499aa"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和王禹玉相公三月十八日皇子侍宴长句三首  其一",
        "preface": "",
        "paragraphs": [
            "紫云楼外拥天香，初见前星帝座旁。",
            "庭乐声长歌燕翼，朝簪色喜动明光。",
            "仙巾缥缈尊三弁，环带玲珑袭九章。",
            "遥听相君称贺语，心倾尧日荐霞觞。"
        ],
        "notes": "",
        "id": "d4a82d2641ea0cb5e8be36d70dd60de7"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和王禹玉相公三月十八日皇子侍宴长句三首  其二",
        "preface": "",
        "paragraphs": [
            "从臣环极宴披香，帝子趋庭揖在旁。",
            "日御舒长延昼景，星辉明润照天光。",
            "沉沉殿幄三云邃，簇簇宫花五采章。",
            "四曲汉歌齐祝圣，九宾周卫尽班觞。"
        ],
        "notes": "",
        "id": "a40c4c020cc94f042fa07c2fd21c2833"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和王禹玉相公三月十八日皇子侍宴长句三首  其三",
        "preface": "",
        "paragraphs": [
            "奉宸班近殿中香，人在金銮日月旁。",
            "鱼藻君臣同恺乐，露萧遐迩荷龙光。",
            "已闻幼海歌重润，更得清风诵十章。",
            "嘉会古今应罕遇，未饶西母白云觞。"
        ],
        "notes": "",
        "id": "3340643de01af77e3cf1351a3c8eb464"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵子瞻锁院赐酒烛",
        "preface": "",
        "paragraphs": [
            "暮召从容对浴堂，归来院吏写宣忙。",
            "郢醪独赐尊常满，龙烛初然泪有香。",
            "起草才多封卷速，把麻人众引声长。",
            "百官班里听恩制，争诵雄文出未央。"
        ],
        "notes": "",
        "id": "118becb9aaafd714c309c84e0bb0be23"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵孔平仲学士详定次口占",
        "preface": "",
        "paragraphs": [
            "多士盈廷待指南，老枚何幸接徐严。",
            "子亭覆实参高议，时引清风拂画檐。"
        ],
        "notes": "",
        "id": "3e262815f5125ab315692b5797ff4c9f"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵孔学士密云龙茶",
        "preface": "",
        "paragraphs": [
            "精芽巧制自元丰，漠漠飞云绕戏龙。",
            "北焙新成圆月样，内廷初启绛囊封。",
            "先春入贡来千里，中使传宣下九重。",
            "自省何功蒙上赐，青蒿应为倚长松。"
        ],
        "notes": "",
        "id": "18652b2f25b9a136258b5bb07762f97d"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "再次韵",
        "preface": "",
        "paragraphs": [
            "上尊百倍胜新丰，御茗珍兼大小龙。",
            "颁赉并蒙中使降，捧持犹见守臣封。",
            "露芽轻嫩研香馥，云朵纤浓印迹重。",
            "拜赐频繁何以报，惟坚名节比寒松。"
        ],
        "notes": "",
        "id": "055656bec4f4261bafa3de0ed83c86ba"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "送周尹郎中守梓潼",
        "preface": "",
        "paragraphs": [
            "曾携佳句使淮隅，离合差池二纪余。",
            "旋见豸冠三院贵，晚陪丹地一台居。",
            "涪城又领铜鱼契，锦里先驰驷马车。",
            "况是论年俱老矣，送君因复动归与。"
        ],
        "notes": "",
        "id": "ec5cdf0acdc789ee6832f26bccf94622"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "王都尉示及吕丞相柳溪图诗见邀同作走笔奉呈",
        "preface": "",
        "paragraphs": [
            "爱君图写柳溪游，想像濠梁问子休。",
            "渔钓每怀班嗣壑，烟波疑在志和舟。",
            "清时未易忘轩冕，大隠何妨傲葛裘。",
            "应笑龙钟老朝士，飞翔高下似轻鸥。"
        ],
        "notes": "",
        "id": "c628cdfb5c3d3555c3babfc8246dd495"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和题李公麟阳关图二首  其一",
        "preface": "",
        "paragraphs": [
            "渭城凄咽不堪听，曾送征人万里行。",
            "今日玉关长不闭，谁将旧曲变新声。"
        ],
        "notes": "",
        "id": "b22ea446e04f5b096bf25353e1f219e8"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和题李公麟阳关图二首  其二",
        "preface": "",
        "paragraphs": [
            "三尺冰纨一绝诗，翩翩车马送行时。",
            "尊前怀古闲开卷，见尽关山远别离。"
        ],
        "notes": "",
        "id": "3fb4707180ee6e3b920c94d975731ff4"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵韩康公对雨即事有怀五弟",
        "preface": "",
        "paragraphs": [
            "燕闲谁伴泛金焦，注想鸰原望泬寥。",
            "接客后堂聊造适，偃藩临汝正逍遥。",
            "齐名孟季须爰立，一致夷聃异反招。",
            "笔札文章俱第一，风流今不数三萧。"
        ],
        "notes": "",
        "id": "774a34f7e1cb133540f2c20fa2253409"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵韩康公和曾令绰范景仁喜五弟改知汝海见寄之什",
        "preface": "",
        "paragraphs": [
            "许汝相望画戟深，裴刘赓唱递筩临。",
            "两忘出处俱安节，不得亲疏共照心。",
            "幕府尚传诗寡和，士林重诵斗攸斟。",
            "追思五纪词场旧，何日逢迎更盍簪。"
        ],
        "notes": "",
        "id": "0018d1664d3943607172e3d6d5d6955e"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵李公择送新赐龙团与黄学士三绝句  其一",
        "preface": "",
        "paragraphs": [
            "红旗筠笼过银台，赤印囊封贡茗来。",
            "社后三旬颁近列，须知邮置疾奔雷。"
        ],
        "notes": "",
        "id": "8034862a07f682a834a78a01cf3e33e5"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵李公择送新赐龙团与黄学士三绝句  其二",
        "preface": "",
        "paragraphs": [
            "黄金芽嫩先春发，紫碧团芳出焙来。",
            "闻说采时争节候，喊山声动甚惊雷。"
        ],
        "notes": "",
        "id": "f86ae032aa51ba579c8c521f03a52c94"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵李公择送新赐龙团与黄学士三绝句  其三",
        "preface": "",
        "paragraphs": [
            "团团龙镜未磨开，馥馥新香满座来。",
            "试酌灵泉看饽沫，犹疑盏底有风雷。"
        ],
        "notes": "",
        "id": "e67c514c1994f23de96a0a90d11e00bf"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵李公择谢黄学士惠文潞公所送密云小团一绝",
        "preface": "",
        "paragraphs": [
            "小团品外众茶魁，宅相分从宰相来。",
            "南省同僚得传玩，朵颐终日味山雷。"
        ],
        "notes": "",
        "id": "c1f093a1a5cc4b0bf5903fd80a8b08ee"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "诸公和雷字韵茶诗四绝句外复有继作辄续二篇  其一",
        "preface": "",
        "paragraphs": [
            "团膏才就贡纲催，度岭逾江万里来。",
            "共看云瓯轻搅雪，还如春架动研雷。"
        ],
        "notes": "",
        "id": "72133f5ba605908f7eb4cfd48e51a1ef"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "诸公和雷字韵茶诗四绝句外复有继作辄续二篇  其二",
        "preface": "",
        "paragraphs": [
            "数杯茗饮沃羁怀，消尽酲𬪩爽气来。",
            "若使伯伦知此味，宁夸酒后不闻雷。"
        ],
        "notes": "",
        "id": "8187c08a00b35a6811efcc62bee30e82"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "承示黄君诗再和韵",
        "preface": "",
        "paragraphs": [
            "先春百品避东洄，曾按茶经较胜来。",
            "除却黄家双井白，其余布鼓敢争雷。"
        ],
        "notes": "",
        "id": "1342654c4dd28e562f31f5c76ad98ed5"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "昨日纳还公择诗卷相次复示三篇不独说茶曲尽其妙加以敏捷不易追攀辄罄鄙言聊答嘉贶  其一",
        "preface": "",
        "paragraphs": [
            "近闻朝客建溪回，说得茶园次第来。",
            "何事社前先厥篚，只缘春晚向无雷。"
        ],
        "notes": "",
        "id": "b757a32bd01b1e1f4d1f81a6d27af772"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "昨日纳还公择诗卷相次复示三篇不独说茶曲尽其妙加以敏捷不易追攀辄罄鄙言聊答嘉贶  其二",
        "preface": "",
        "paragraphs": [
            "昔年叨预通闺籍，曾得红囊贡茗来。",
            "今日中台重受赐，回头已度十春雷。"
        ],
        "notes": "",
        "id": "7c5c52b071b48ed35397165e1cd1fa00"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "昨日纳还公择诗卷相次复示三篇不独说茶曲尽其妙加以敏捷不易追攀辄罄鄙言聊答嘉贶  其三",
        "preface": "",
        "paragraphs": [
            "吟君三绝重徘徊，不复言诗为鼎来。",
            "咏到茶中精绝处，犹如笔下役风雷。"
        ],
        "notes": "",
        "id": "d767911a71836ad82775cd940b682a19"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "三月十七日三舍人宴集西省刘叔贡作诗贻坐客席上走笔和呈",
        "preface": "",
        "paragraphs": [
            "簪缨晓入凤池西，雨过重廊不踏泥。",
            "禁掖英僚初拜庆，儒林旧侣许攀携。",
            "两朝云露陪嘉宴，二纪尘埃愧旧题。",
            "四户对开参国论，风流无复羡南齐。"
        ],
        "notes": "",
        "id": "9cef54c555bb49623ed4ee1fc418e8f4"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和胡完夫侍郎再次前韵见寄",
        "preface": "",
        "paragraphs": [
            "荷橐相从两掖西，清尘自不间污泥。",
            "恩颁玉醴同沾醉，坐簇宫花任折携。",
            "幸接剧曹联四选，曾观大笔赋三题。",
            "因吟将相门生咏，牛白声名便欲齐。"
        ],
        "notes": "",
        "id": "096f4ce7c6c221a23f1c517bc27d98e6"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和陆农师侍郎三和前韵",
        "preface": "",
        "paragraphs": [
            "主人满酌玉东西，坐客无辞醉似泥。",
            "此日逢迎皆笑语，几年南北叹暌携。",
            "早登鸡省先诸彦，合入鼇坡试五题。",
            "雅道寂寥今复振，士风一变始于齐。"
        ],
        "notes": "",
        "id": "11c4c6d010ebf3f807ece7ed48a5768e"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和农师四和前韵仍有推奖鄙薄之句再次韵",
        "preface": "",
        "paragraphs": [
            "敬舆平日始来西，老拙方叨掌武泥。",
            "初见鱼龙起腾跃，从陪鹓鹭共牵携。",
            "儒林盛会沾恩饫，云阁新图预客题。",
            "更听高谈造名理，人间无物不均齐。"
        ],
        "notes": "",
        "id": "2801c257b1a794ca9958fd37d19d64ed"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "答胡完夫示及四和前篇",
        "preface": "",
        "paragraphs": [
            "书名曾伏庾征西，词命宜封玉检泥。",
            "前日星垣同属咏，即时墨客已潜携。",
            "岂惟家集分门录，直待郊居满壁题。",
            "更览晋祠新石刻，从来文体压梁齐。"
        ],
        "notes": "",
        "id": "277e896c1a711f0b3b38e0114aeaf036"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "胡完夫再示西省唱和诗特记曩游过有谦屈率尔赓次",
        "preface": "",
        "paragraphs": [
            "当年覆实子亭西，曾见春龙起蛰泥。",
            "晚接官联方喜幸，老忧颠踣待扶携。",
            "入兰游雾蒙熏润，激浊扬清望品题。",
            "蹇步强攀英俊躅，终然驽骥力难齐。"
        ],
        "notes": "",
        "id": "fdffec903b0dac0989a58e9e3457aab3"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "陆农师又示第五和篇褒借益勤辄复酬答",
        "preface": "",
        "paragraphs": [
            "讲序尝登虎观西，玺书对罢武都泥。",
            "前言往行推多识，细管纤锋不自携。",
            "信史已成知有法，好诗频寄更无题。",
            "就中醉墨人偏爱，应与南朝小谢齐。"
        ],
        "notes": "",
        "id": "af1daff250f8d6d9c24a5625c3e1d8ca"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "诸公唱和多记经历之事因感昔游复用元韵凡三首  其一",
        "preface": "",
        "paragraphs": [
            "十年不到掖垣西，旧路重寻壁已泥。",
            "四户贵同公鼎重，九门高共斗杓携。",
            "追思往事惊陈迹，欲和长言怯巨题。",
            "老见诸贤虽缩忸，不量绵力尚思齐。"
        ],
        "notes": "",
        "id": "28e98cb7fc461d66bc0844ccb077399f"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "诸公唱和多记经历之事因感昔游复用元韵凡三首  其二",
        "preface": "",
        "paragraphs": [
            "朝鞍早过凤楼西，雨浥轻尘未有泥。",
            "颁宴百壶人共醉，演纶双笔客同携。",
            "紫微旧刻兰堂閟，朱字新牌艺院题。",
            "更识训词深厚意，言成膏泽惠编齐。"
        ],
        "notes": "",
        "id": "3093ddc4aaf564b10362a454ce8b9ce1"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "诸公唱和多记经历之事因感昔游复用元韵凡三首  其三",
        "preface": "",
        "paragraphs": [
            "平生南北与东西，岂是扬波与汩泥。",
            "晚入金门诸彦接，来同绮席赐尊携。",
            "时逢宠渥欣陪预，老遇风光懒咏题。",
            "共戴君恩何以报，惟将圣寿祝天齐。"
        ],
        "notes": "",
        "id": "76cb95e925ca75f2cf4cd595f8b8296b"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "重次前韵奉酬子由子开叔贡三舍人二首  其一",
        "preface": "",
        "paragraphs": [
            "都堂直北正衙西，同日三贤拜紫泥。",
            "供张府泉批敕赐，刊碑朱墨典签携。",
            "姓名非夕金瓯覆，手笔他年玉简题。",
            "制诏温纯诗什健，若非元白更谁齐。"
        ],
        "notes": "",
        "id": "647b8f3590c1097a95cf35d0bb588d6e"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "重次前韵奉酬子由子开叔贡三舍人二首  其二",
        "preface": "",
        "paragraphs": [
            "公宴将阑日欲西，酒酣挥汗浥如泥。",
            "重陪簪橐联镳出，仍得篇章满箧携。",
            "直舍恍迷新户牖，赐书犹识旧签题。",
            "岂惟梦想钧天路，更似闻韶子在齐。"
        ],
        "notes": "",
        "id": "03abdd7815096f0c5d70382b9fbd992f"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "邓圣求承旨叠贻佳句过有褒称无言不酬虽复牵强以多为贵固已数穷大雅旁通谅无诮斥",
        "preface": "",
        "paragraphs": [
            "召节从来蜀道西，遗思人尚襆青泥。",
            "禁中手笔由裁制，天下英雄在挈携。",
            "密议金銮应有记，登庸石刻𥩟重题。",
            "纶闱盛宴仙鼇会，飞集翩翩五凤齐。"
        ],
        "notes": "",
        "id": "b86091ce4d2ab91f772f99a683fceacf"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵刘叔贡舍人从驾",
        "preface": "",
        "paragraphs": [
            "鼇头星掖贵兼清，不似南宫散六卿。",
            "继踵棣华联禁直，并时兰玉占高名。",
            "甘泉法从皆才杰，皇祐孤臣独老生。",
            "自叹荆枝半凋落，若论宗戚亦沾荣。"
        ],
        "notes": "",
        "id": "f978fa656f9d5d93eab3d3172e037a88"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "李公择尚书见示出郊奉雩祀马上口占七言四韵走笔继和",
        "preface": "",
        "paragraphs": [
            "雩郊几夕见龙星，盛乐初谐六变声。",
            "荐币礼同匏爵重，洁牲人比玉壶清。",
            "幕中闳辨通宵接，马上新诗顷刻成。",
            "精意预期甘泽应，随轩飞入凤凰城。"
        ],
        "notes": "",
        "id": "480a169033ed3eaa8760b5f6b3514e62"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵诸公从驾景灵宫二首  其一",
        "preface": "",
        "paragraphs": [
            "青鹓如跂万椽匀，地接璇流隔世尘。",
            "三后在天歌下武，一人膺福见君陈。",
            "珠旒漆漆怀濡露，玉案年年侍荐新。",
            "庑下丹青从臣列，左趋萧丙右甘辛。"
        ],
        "notes": "",
        "id": "10b7385e2c3193888d2903686be4ef33"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵诸公从驾景灵宫二首  其二",
        "preface": "",
        "paragraphs": [
            "太清宫庙近蓬莱，连日天门六扇开。",
            "万乘旌旗冲晓过，两宫舆辇诘朝来。",
            "城中三水河通汉，庭下千官棘映槐。",
            "老稚扶携同祝圣，年年常此望昭回。"
        ],
        "notes": "",
        "id": "daf97e31343c4d1520d4159e86a7a78c"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵王都尉团练押赐高丽归使宴射赠馆伴舍人兼呈诸公",
        "preface": "",
        "paragraphs": [
            "通侯年少侍中郎，主客名园满国香。",
            "赐酒九行勤貊使，一帆千里送吴航。",
            "鸣弦屡奏前筹捷，摛藻俄传秀句长。",
            "更与诗翁相属和，骊珠数百透函光。"
        ],
        "notes": "",
        "id": "b09c05f857867ca3a17817087fd638b0"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和门下侍郎东台夜直见寄",
        "preface": "",
        "paragraphs": [
            "五年班缀望夔龙，曾托帡幪庇雨风。",
            "末路自矜黄发老，平时曾识黑头公。",
            "升沈不改交情见，出处虽殊趣舍同。",
            "谩叩芜音答高唱，终惭下管应清宫。"
        ],
        "notes": "",
        "id": "131c74604edbc7b8dc8e26b8c00b6487"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和门下相公从驾幸太学",
        "preface": "",
        "paragraphs": [
            "圣主恢儒率旧章，首冬鸣跸下胶庠。",
            "生师褒博趋鳣序，文武端严列雁行。",
            "承诏敷陈商戊甲，执经环立晋袁王。",
            "三千学者多才秀，定有同升孔子堂。"
        ],
        "notes": "",
        "id": "9af8e2a5d436546eef4db964e3df6b87"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次韵陈元舆待制新怀州吕侍讲见寄",
        "preface": "",
        "paragraphs": [
            "缮性虽知众射标，颓年无奈羽谯谯。",
            "覃怀新守纡高旆，宁海元侯驻累乔。",
            "忆拟曹鞭涡水赋，尝陪戴席德阳朝。",
            "郡斋继日听余论，不复牢愁咏大招。"
        ],
        "notes": "",
        "id": "9f96901850c5bbb9ffa8404ae4fc05c0"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "答陈再次前韵",
        "preface": "",
        "paragraphs": [
            "牛斗经年望建标，忽闻行李度南谯。",
            "仙舟复喜逢元礼，飞御仍烦接子乔。",
            "已试演纶成典册，尚劳分竹偃藩朝。",
            "海沂邂逅诚多幸，继日相过不待招。"
        ],
        "notes": "",
        "id": "e18a19c891659cd072c89960ce713e07"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "窃忆旧游再赋一篇",
        "preface": "",
        "paragraphs": [
            "早见登龙夺锦标，继联官契仕蒙谯。",
            "雕章屡爱函京作，宰树常论故国乔。",
            "久叹徊翔淹禁阁，方欣良直赞清朝。",
            "前篇谩约林泉访，祗恐群公赋反招。"
        ],
        "notes": "",
        "id": "4c1d1cf732b83fa39162528a17597ada"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "走笔次韵察推见别二篇  其一",
        "preface": "",
        "paragraphs": [
            "行藏无意但随时，不为人知我者稀。",
            "负壳蜗牛初就舍，驯鸥海客已忘机。",
            "缄收卷轴尘生蠹，合和丹丸醭有衣。",
            "久冒宠荣无所补，敢烦从事叹巍巍。"
        ],
        "notes": "",
        "id": "e725929dea2bd9868d593053c84aade5"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "走笔次韵察推见别二篇  其二",
        "preface": "",
        "paragraphs": [
            "老爱诗书志益坚，不成鱼网谩临渊。",
            "幽居喜见新松菊，病目愁看旧简编。",
            "事任闲忙常自适，心忘毁誉敢求全。",
            "知君有意论骚雅，何日从容话极玄。"
        ],
        "notes": "",
        "id": "d0b6fa3c46bb4f607c691d3f3fa62018"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和通判白同朝散见别",
        "preface": "",
        "paragraphs": [
            "乐土民勤不带牛，观农时得看耕楼。",
            "老惭卧阁思投绂，恩假祠宫换典州。",
            "就第未荒三径菊，过江无俟五湖舟。",
            "题舆别乘方腾逸，讵肯相从物外游。"
        ],
        "notes": "",
        "id": "0ca4a1ddd619fff149a4a2a121265694"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和刘明仲都曹见别三首  其一",
        "preface": "",
        "paragraphs": [
            "二年为郡乐邗坡，喜遇丰年万物和。",
            "政拙未能观水薤，气衰时复咏烟萝。",
            "朱方亭下归心速，扬子桥边别泪多。",
            "禁职祠官容佚老，晚蒙恩泽更霶沱。"
        ],
        "notes": "",
        "id": "3a79516858f40937688cf08300bf14aa"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和刘明仲都曹见别三首  其二",
        "preface": "",
        "paragraphs": [
            "久污朝宠老非宜，禄厚躬闲不尔亏。",
            "优诏还令使真室，特恩仍免觐京师。",
            "力疲都是垂头马，志适何殊曳尾龟。",
            "年事已高心虑息，山堂无俟德璋移。"
        ],
        "notes": "",
        "id": "6efda3fc0edb8a5a06a14ee0c62e6d46"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和刘明仲都曹见别三首  其三",
        "preface": "",
        "paragraphs": [
            "幽居邻有万窠松，坐见京江四面峰。",
            "形若橛株随倚徙，愁如顽矿渐销镕。",
            "尚纡轩冕心颜厚，但觉林泉兴味浓。",
            "茗饮药苗留待客，时时宾友自过从。"
        ],
        "notes": "",
        "id": "873b65755246641b09df6b352abf3b3b"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "太平守梅学士隔阔累年会遇京口喜道旧故特枉篇章勉次来韵二首  其一",
        "preface": "",
        "paragraphs": [
            "老洿朝绂退方荣，真室官犹寓帝城。",
            "敢诧丘园蒙贲饰，深惭缰锁滥名声。",
            "安居幸已归闲燕，饱食将何答圣明。",
            "珍重雕章勤奖借，久要情好见平生。"
        ],
        "notes": "",
        "id": "b7772cfe2b0dba265193228d8a08ebb5"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "太平守梅学士隔阔累年会遇京口喜道旧故特枉篇章勉次来韵二首  其二",
        "preface": "",
        "paragraphs": [
            "学海儒珍昔所知，于令刮目异常时。",
            "蜗庐何幸纡千骑，萤烛多惭对九枝。",
            "铅摘次书才赡雅，麈毛挥辩状清羸。",
            "竹符芸省翻留滞，可是青云缓步迟。"
        ],
        "notes": "",
        "id": "56cda64c8faf56cfdf3e5cb7b1f32e63"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "大夫七弟有庆新居二百四十言次韵和之",
        "preface": "",
        "paragraphs": [
            "勿谓衡茅陋，门墙亦仅全。",
            "山连京岘外，水接漕渠边。",
            "乔木傍行列，幽花晚秀妍。",
            "子孙环舍后，兄弟对斋前。",
            "树果非求息，临流靡察渊。",
            "卜邻同晏宅，任地得周廛。",
            "往复康庄路，过从乡里贤。",
            "招来三径士，疏引一人泉。",
            "金谷虽惭石，蜗庐已胜先。",
            "烝尝时近享，香火道心虔。",
            "左右冈兼阜，纵横陌与阡。",
            "思归诚久矣，到此是终焉。",
            "篱援丛芳枳，庭除绕碧鲜。",
            "尚之南学远，休琏北邙偏。",
            "街柳长垂带，堤榆未坠钱。",
            "窗闲靖节傲，梧老惠施眠。",
            "去国魂劳断，铭恩骨待镌。",
            "幸安蓬户奥，乌用铁枢坚。",
            "刁岭东隅见，林庄几世传。",
            "杉松高掩抱，岩麓势联绵。",
            "构筑多遗址，经营信昔缘。",
            "毋劳借官地，便可入寥天。",
            "歌哭于斯室，耕桑待有年。",
            "谁知真趣在，平地即神仙。"
        ],
        "notes": "",
        "id": "3ea01b9003d2aaf976131dcf9920a61e"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "七弟示诗后又改缘字为川字因再次韵",
        "preface": "",
        "paragraphs": [
            "幽栖新得地，朴饰敢求全。",
            "一亩真儒有，三年近道边。",
            "锄荒还见旧，革陋遂成妍。",
            "栋宇依岩畔，烟云入槛前。",
            "人非胜土木，心每惧冰渊。",
            "州处来闲燕，山居隔市廛。",
            "轩窗横列岫，屏嶂对先贤。",
            "念昔初经始，惟蕲远水泉。",
            "丘园宁待贲，宗庙贵为先。",
            "幸免灵台寄，重叨真室虔。",
            "颐生无异术，送死有新阡。",
            "世虑都忘矣，劳生此息焉。",
            "道腴甘淡薄，食邑减芳鲜。",
            "士誉言功德，僧谈半满偏。",
            "未从招隠客，不费买邻钱。",
            "昼静龙须坐，宵寒龟壳眠。",
            "藉莎毋剪薙，即石不磨镌。",
            "假职恩良厚，归田志益坚。",
            "秋毫知帝力，清白自家传。",
            "吾弟欣堂构，长言纪瓞绵。",
            "思亲乐京口，怀土限闽川。",
            "江左步兵酒，华阳小有天。",
            "衔杯蠲痼疾，行药助修年。",
            "更有扶衰物，邻家十八仙。"
        ],
        "notes": "",
        "id": "6ad86ac28469d22993945f01dee937b3"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "润守修撰见招与左丞王公大夫俞公东园集会宾主四人更无他客某顷为南都从事值故相杜公与王宾客焕毕大卿世长朱兵部贯冯郎中平同时退居府中作五老会一日大尹庐陵欧阳公作庆老公宴而王毕二公以病不赴中座亦只四人某时与诸僚同与席末言念往昔正类今辰然自皇祐庚寅迄今元符己卯整五十年矣抚事感怀辄成七言四韵",
        "preface": "",
        "paragraphs": [
            "曾览祁公五老诗，仍陪三寿燕留司。",
            "今逢北固开尊日，正似南都命席时。",
            "喜奉笑言挥麈柄，却惭衰朽倚琼枝。",
            "定知此会人间少，五十年才一再期。"
        ],
        "notes": "",
        "id": "97c1ae4436cd146c92880b6b57f1cb2a"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "发句米奉议见示与诸公唱和北山壮观佳篇因索鄙制老病久弃笔砚勉强口占小子次韵奉酬",
        "preface": "",
        "paragraphs": [
            "冈陵起阜崇，花木露夭浓。",
            "襟带湘泯水，屏围晋楚峰。",
            "地全居爽垲，人不厌迎逢。",
            "仿佛观平远，分毫见栝松。"
        ],
        "notes": "",
        "id": "fbf907f8ac26f478fa2101321c197ea9"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "发句米奉议见示与诸公唱和北山壮观佳篇因索鄙制老病久弃笔砚勉强口占小子次韵奉酬 和壮观亭",
        "preface": "",
        "paragraphs": [
            "欲状江山秀，无如格律诗。",
            "形容天际美，假借笔端奇。",
            "注目临沧近，沿流北固卑。",
            "不因篇咏见，绝景有谁知。"
        ],
        "notes": "",
        "id": "a468e69ceab77ddfe278956fff4e2cf4"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "发句米奉议见示与诸公唱和北山壮观佳篇因索鄙制老病久弃笔砚勉强口占小子次韵奉酬 和王崇禧寄扬州尚书",
        "preface": "",
        "paragraphs": [
            "省座来分圣主忧，仙翁常作北郊游。",
            "瓜田接畛寻期会，菊蕊浮杯阻献酬。",
            "壮观风骚归作者，平山欢宴集清流。",
            "从兹淮海登临趣，乐事良辰属二州。"
        ],
        "notes": "",
        "id": "f500b1b6d7516599cc5ee24772d3fa5a"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "吏部顿郎中起陆尚书佃与同年因迎哲宗神主集班西苑追思昔预闻喜逮今三十一年再至感旧赓唱长言远垂寄示老病读之不觉感叹强次前韵以答嘉贶",
        "preface": "",
        "paragraphs": [
            "集英亲策际天人，曾见诸贤解褐巾。",
            "荐棘校文钦藻思，华林颁宴接车尘。",
            "年光世故推移久，士论朝咨宠遇新。",
            "老病忽纡怀旧作，长吟犹忆曲江春。"
        ],
        "notes": "",
        "id": "dbf41278e8294a988e3ee550386cbce3"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "广陵芍药盛开品目比旧又多累日与同官赏叹不足因记嘉祐中西台吴大资与留守宋丞相唱和二篇吴诗有不逐新奇争世玩却怜陶菊与庄樗之句宋答云松篁何意常如旧闲倚霜空不肯凋意有未尽辄成二章  其一",
        "preface": "",
        "paragraphs": [
            "应是圆玄降瑞精，散为秾丽遍邗城。",
            "重苞叠蕊三春后，腻脸丰肌百态生。",
            "一自毫堂甄异品，至今花谱续嘉名。",
            "都缘尤物多奇变，岂为繁华逐世情。"
        ],
        "notes": "",
        "id": "de836d450bb916c87de75fd86266ab0c"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "广陵芍药盛开品目比旧又多累日与同官赏叹不足因记嘉祐中西台吴大资与留守宋丞相唱和二篇吴诗有不逐新奇争世玩却怜陶菊与庄樗之句宋答云松篁何意常如旧闲倚霜空不肯凋意有未尽辄成二章  其二",
        "preface": "",
        "paragraphs": [
            "禀质由来自绝伦，谁将巧思变天真。",
            "郑风谑赠缘情密，谢守翻阶得句新。",
            "菊聚万铃樗大本，松添七鬣竹浮筠。",
            "未知妍陋从何辨，等是生成一大钧。"
        ],
        "notes": "",
        "id": "37dcd4d1997fd50f9bce88432526788e"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和国信张宗益少卿过潭州朝拜信武殿",
        "preface": "",
        "paragraphs": [
            "夷裔陵边久，文明运算高。",
            "三冬驰日御，一夜陨星旄。",
            "从此通戎赂，于今袭战袍。",
            "威灵赡庙像，列侍写贤豪。",
            "民获耕桑利，时无斥堠劳。",
            "金缯比干橹，未损一牛毛。"
        ],
        "notes": "",
        "id": "0b776ed1d5e6a227e6e928bba3f1b002"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和张少卿过德清忆郎中五弟",
        "preface": "",
        "paragraphs": [
            "平昔知君兄弟名，籍随廉茂策通经。",
            "已伤荆木一枝折，重过桐乡双泪零。",
            "朝见鹡鸰诗思苦，夜听鸿雁睡魂醒。",
            "近闻阮巷有才子，异日轩昂看拾青。"
        ],
        "notes": "",
        "id": "12faf784347e7ed24c42c9b9a15bcd15"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和张仲巽过瀛州感旧",
        "preface": "",
        "paragraphs": [
            "览君关外感怀篇，重到藩城倍怆然。",
            "岂为宦游无定止，却思世故易推迁。",
            "流年忽复龙周纪，急景仍逢雁去燕。",
            "物是人非重惆怅，空余陈迹吏民传。"
        ],
        "notes": "",
        "id": "b468c202d9a34df501d6d08092b0febc"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和安抚王临骐骥见寄",
        "preface": "",
        "paragraphs": [
            "十月河滨土未干，行人裘褐苦沾汗。",
            "边侯顾遇劳纡轸，驿舍留连暂憩鞍。",
            "义贯雪霜松操古，气凌星斗剑光寒。",
            "待君早晚功名就，重约虚斋论隠桓。"
        ],
        "notes": "",
        "id": "ffeb7df39ee2d307b14f8c0d06acada6"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和王大观寄张仲巽",
        "preface": "",
        "paragraphs": [
            "内使名卿话昔游，高谈术略气横秋。",
            "边亭一别嗟淹久，故眼相看重唱酬。",
            "旧德朝端方见用，清才关外苦难留。",
            "腰间鞶绶频加宠，几见新头代故头。"
        ],
        "notes": "",
        "id": "5fdac4376085a87ee7122966f3ffc033"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "初过白沟北望燕山",
        "preface": "",
        "paragraphs": [
            "青山如壁地如盘，千里耕桑一望宽。",
            "虞帝肇州疆域广，汉家封国册书完。",
            "因循天宝兴戎易，痛惜雍熙出将难。",
            "今日圣朝恢远略，偃兵为义一隅安。"
        ],
        "notes": "",
        "id": "c8ff8e67e5f3b2ec9cec4e0fa566280d"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和仲巽过古北口杨无敌庙",
        "preface": "",
        "paragraphs": [
            "汉家飞将领熊罴，死战燕山护我师。",
            "威信仇方名不灭，至今奚虏奉遗祠。"
        ],
        "notes": "",
        "id": "8f5789c7a47603cb9994952538fe858e"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和仲巽山行",
        "preface": "",
        "paragraphs": [
            "天险限南北，回环千里山。",
            "客亭依斗绝，胡地信偏悭。",
            "伴月驱行传，缘云度故关。",
            "林泉虽胜赏，无奈霫奚间。"
        ],
        "notes": "",
        "id": "0922d9f6a3c92546c1239f7d3c69ccbc"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和仲巽过度云岭",
        "preface": "",
        "paragraphs": [
            "磴道青冥外，跻攀剧箭飞。",
            "朔风增凛冽，寒日减清晖。",
            "使者手持节，征人泪湿衣。",
            "此时仁杰意，心向白云归。"
        ],
        "notes": "",
        "id": "be7a8c05ec058e4a8c73375033830e90"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "奚山道中",
        "preface": "",
        "paragraphs": [
            "山路萦回极险难，才经深涧又高原。",
            "顺风冲激还吹面，滟水坚凝几败辕。",
            "岩下有时逢虎迹，马前频听异华言。",
            "使行劳苦诚无惮，所喜殊方识汉恩。"
        ],
        "notes": "",
        "id": "bbd46de61601244b867329ceb5b2ad7f"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和仲巽奚山部落",
        "preface": "",
        "paragraphs": [
            "千里封疆蓟霫间，时平忘战马牛闲。",
            "居人处处营耕牧，尽室穹车往复还。"
        ],
        "notes": "",
        "id": "f0c5f8ac1414308b706809aba4eacb75"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "过摘星岭",
        "preface": "",
        "paragraphs": [
            "路无斥堠惟看日，岭近云霄可摘星。",
            "握节偶来观国俗，汉家恩厚一方宁。"
        ],
        "notes": "",
        "id": "fd8995c6e7344a84a0ed586b27c9e4d7"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和晨发柳河馆憩长源邮舍",
        "preface": "",
        "paragraphs": [
            "君逢嘉景思如泉，欲和惭无笔似椽。",
            "山谷水多流乳石，旃裘人鲜被纯绵。",
            "服章几类南冠系，星土难分列宿躔。",
            "安得华风变殊俗，免教辛有叹伊川。"
        ],
        "notes": "",
        "id": "ab7ec3a547fb9f3d673f70d679a58e1d"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和宿牛山馆  其一",
        "preface": "",
        "paragraphs": [
            "山深孤馆迥，部落不成城。",
            "夜永人无寐，冬温气自清。",
            "夷音通夏楚，汉地接平营。",
            "恩信今无外，边庭肯背盟。"
        ],
        "notes": "",
        "id": "6b9940f42af0a8a2270ef234a72247ce"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和宿牛山馆  其二",
        "preface": "",
        "paragraphs": [
            "孤村四望百重山，使节相陪北度关。",
            "休叹光阴怀往昔，且看岩石自斓斑。"
        ],
        "notes": "",
        "id": "f28eb08cfbba00bb25ee7fd458544bbb"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和题会仙石",
        "preface": "",
        "paragraphs": [
            "双石层棱倚翠巅，相传尝此会群仙。",
            "系风捕影谁能问，空见遗踪尚岿然。"
        ],
        "notes": "",
        "id": "6fca7e41d6be9a8a2f862bb8e999d76b"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和宿鹿儿馆",
        "preface": "",
        "paragraphs": [
            "边城射猎取麑麛，夭䴠仁心所不为。",
            "鸣角秋山少闲日，标名邮馆客慵窥。"
        ],
        "notes": "",
        "id": "761b14656cf92dd349e0013dc5372aaa"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和冬至紫蒙馆书事",
        "preface": "",
        "paragraphs": [
            "泰畤迎长日，殊方展庆杯。",
            "关山厌沙碛，星斗望昭回。",
            "月共寒更永，风随协气来。",
            "欲知王历正，候律应孳荄。"
        ],
        "notes": "",
        "id": "500a2a07a919ab61ccccfdbca50d889b"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和就日馆",
        "preface": "",
        "paragraphs": [
            "戎疆迢递戴星行，驿骑奔驰朿火迎。",
            "人向万山峰外过，月从双石岭间生。",
            "马蹄看即三千里，客舍今逾四十程。",
            "每念皇华承命重，愧无才誉副群情。"
        ],
        "notes": "",
        "id": "3f8915f98b5c519e1e44919c91fa967a"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和过神水沙碛",
        "preface": "",
        "paragraphs": [
            "沙行未百里，地险已万状。",
            "逢迎非长风，狙击殊博浪。",
            "昔闻今乃经，既度愁复上。",
            "幸无涨天灾，日月免遮障。"
        ],
        "notes": "",
        "id": "5b4f4ca2696004f088ff3c70f8b6a309"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和土河馆遇小雪",
        "preface": "",
        "paragraphs": [
            "薄雪悠扬朔气清，冲风吹拂毳裘轻。",
            "人看满路琼瑶迹，尽道光华使者行。"
        ],
        "notes": "",
        "id": "730fecc317e8c34843e7bebf551ebbb7"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和檀香板",
        "preface": "",
        "paragraphs": [
            "镂檀芬馥贯縚衺，击玉敲金一串花。",
            "自与丽妃亲记曲，后来传玩几人家。"
        ],
        "notes": "",
        "id": "64bd89bab7ec6135df1c8d5a14051459"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和神水馆逢齐叶二国信",
        "preface": "",
        "paragraphs": [
            "几旬驰传困风埃，忽听南轺病眼开。",
            "千里边疆难际遇，一封京信况同来。",
            "论情不异声投谷，适遇过于渴望梅。",
            "谈笑未经催命驾，归心虽切且徘徊。"
        ],
        "notes": "",
        "id": "a69c5a6605720bcd3ced368790fe4c1f"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "使回蹉榆林侵夜至宿馆",
        "preface": "",
        "paragraphs": [
            "使还兼道趣南辕，朝出沙陀暮水村。",
            "雪岭迢遥人自少，冰天凄惨日长昏。",
            "鸦闻宿舍惊如闹，马识归途去似奔。",
            "屈指开年到京阙，梦魂先向九重阍。"
        ],
        "notes": "",
        "id": "1f64e33334afc71ba9d468a9aaee28b2"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和使回过松子岭",
        "preface": "",
        "paragraphs": [
            "石径萦纡甚七盘，披榛策马上烟峦。",
            "回头却见临潢境，千里犹如指掌看。"
        ],
        "notes": "",
        "id": "546bbd037e2422b5e75d6b9b63e1eac5"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和游中京镇国寺",
        "preface": "",
        "paragraphs": [
            "塔庙奚山麓，乘轺偶共登。",
            "青松如拱揖，栋宇欲骞腾。",
            "夷礼多依佛，居人亦贵僧。",
            "纵观无限意，纪述恨无能。"
        ],
        "notes": "",
        "id": "b3f2550323d33c08ac560626da27959b"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和富谷馆书事",
        "preface": "",
        "paragraphs": [
            "迢迢归驭指榆津，日日西风起塞尘。",
            "沙底暗冰频踠马，岭头危径罕逢人。",
            "客心牢落偏多感，天意融怡渐发春。",
            "珍重诗翁饶藻思，剪裁风物见长新。"
        ],
        "notes": "",
        "id": "465e190da5e6c0f3c3a23584eb37901a"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和奚山偃松",
        "preface": "",
        "paragraphs": [
            "乱枝𫐖轕翠阴圆，倚岫垂崖尽偃然。",
            "不为深根生触石，定应高干上摩天。"
        ],
        "notes": "",
        "id": "4e9d6282415dc5445c26700b7936037a"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "和过打造部落",
        "preface": "",
        "paragraphs": [
            "奚夷居落瞰重林，背倚苍崖面曲浔。",
            "涧水逢春犹积冻，山云无雨亦常阴。",
            "田塍开垦随高下，樵路攀缘极险深。",
            "汉节经过人竞看，忻忻如有慕华心。"
        ],
        "notes": "",
        "id": "b76985a054618424bcdb974828d0862c"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "新岁五十始觉衰悴因书长句奉呈仲巽少卿",
        "preface": "",
        "paragraphs": [
            "始衰心事自堪嗟，但觉光阴似转车。",
            "白傅开经五秩满，仲尼学易数年加。",
            "负薪筋力诚难强，报国功名事转赊。",
            "若问信书何所得，乐天知命任生涯。"
        ],
        "notes": "",
        "id": "82801fdc97c7333a34948c8b605faa27"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "某奉使过北都奉陪司徒侍中潞国公雅集堂宴会开怀纵谈形于善谑因道魏收有逋峭难为之语人多不知逋峭何谓宋元宪公云事见木经盖梁上小柱名取有折势之义耳文人多用近语而未及此辄借斯语抒为短章以纪一席之事缮写献呈",
        "preface": "",
        "paragraphs": [
            "高燕初陪听拊髀，清谭仍许奉挥犀。",
            "自知伯起难逋峭，不比淳于善滑稽。",
            "舞奏未终花十八，酒行先困玉东西。",
            "荷公德度容狂简，故敢忘怀去町畦。"
        ],
        "notes": "",
        "id": "afbeafb9011ca034026f47c36fb2906f"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "某向忝使辽于今十稔再过古北感事言怀奉呈姚同事阁使",
        "preface": "",
        "paragraphs": [
            "曾到临潢已十龄，今朝复忝建旜行。",
            "正当胡虏百年运，又过秦王万里城。",
            "尽日据鞍消髀肉，通宵闻柝厌风声。",
            "自非充国图方略，但致金缯慰远甿。"
        ],
        "notes": "",
        "id": "f029a1bbeab868d20771feb897bfa0e7"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "次行奚山",
        "preface": "",
        "paragraphs": [
            "奚山缭绕百重深，握节何妨马上吟。",
            "当路牛羊眠荐草，避人鸟鹊噪寒林。",
            "羸肌已怯旜裘重，衰鬓宁禁霜雪侵。",
            "独爱潺湲溪涧水，无人知此有清音。"
        ],
        "notes": "",
        "id": "a8047194f84fa3c10e5ea5c1429609dc"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "同事合使见问奚国山水何如江乡以诗答之",
        "preface": "",
        "paragraphs": [
            "奚疆山水比东吴，物色虽同土俗殊。",
            "万壑千岩南地有，扁舟短棹此间无。",
            "因嗟好景当边塞，却动归心忆具区。",
            "终待使还酬雅志，左符重乞守江湖。"
        ],
        "notes": "",
        "id": "1fbd2970e96cc63cb9c8febefa57fe2f"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "早行新馆道中",
        "preface": "",
        "paragraphs": [
            "经旬霜雪倦晨征，重到胡疆百感生。",
            "日上东扶千嶂影，风来空谷万号声。",
            "人心自觉悲殊土，物色偏能动旅情。",
            "况是天恩怀景俗，不妨游览趁严程。"
        ],
        "notes": "",
        "id": "5b0d2f3357a2916709e440d30b62b078"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "奚山道中",
        "preface": "",
        "paragraphs": [
            "拥传经过白霫东，依稀村落有华风。",
            "食饴宛类吹箫市，逆旅时逢炀灶翁。",
            "渐使犬羊归畎亩，方知雨露遍华戎。",
            "朝廷涵养恩多少，岁岁轺车万里通。"
        ],
        "notes": "",
        "id": "1bd1b57eeafc43cc69d18e1aaaaa06c4"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "过新馆罕见居人",
        "preface": "",
        "paragraphs": [
            "引弓风俗可伤嗟，满目清溪与白沙。",
            "封域虽长编户少，隔山才见两三家。"
        ],
        "notes": "",
        "id": "168341f62b14511125e29df9f5e561aa"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "牛山道中",
        "preface": "",
        "paragraphs": [
            "农人耕凿遍奚疆，部落连山复枕冈。",
            "种粟一收饶地力，开门东向杂夷方。",
            "田畴高下如棋布，牛马纵横似谷量。",
            "赋役百端闲日少，可怜生事甚茫茫。"
        ],
        "notes": "",
        "id": "e9e1ee0f4a8ec05f4bb02a0c7335c6f5"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "发牛山",
        "preface": "",
        "paragraphs": [
            "山坂萦纡道阻长，数程行处尚相望。",
            "晨装方指南高外，宿馆还趋北斗方。",
            "既乏远谋惭肉食，空将衰鬓冒寒霜。",
            "却寻十载曾行地，风物依然土境荒。"
        ],
        "notes": "",
        "id": "6153085fa81fe0de7641c2bdfb456ffa"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "契丹帐）",
        "preface": "",
        "paragraphs": [
            "马牛到处即为家，一卓穹庐数乘车。",
            "千里山川无土著，四时畋猎是生涯。",
            "酪浆膻肉夸希品，貂锦羊裘擅物华。",
            "种类益繁人自足，天教安逸在幽遐。"
        ],
        "notes": "",
        "id": "2c56b4ad39d9a07be1abe947f577db4a"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "奚山路",
        "preface": "",
        "paragraphs": [
            "行尽奚山路更赊，路旁时见百余家。",
            "风烟不改卢龙俗，尘土犹兼瀚海沙。",
            "朱版刻旗村赐食，青毡通幰贵人车。",
            "皇恩百岁加荒景，物俗依稀欲慕华。"
        ],
        "notes": "",
        "id": "2e87e0409eb725ae0268cd20abe06356"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "中京纪事",
        "preface": "",
        "paragraphs": [
            "边关本是苦寒地，况复严冬入虏乡。",
            "一带土河犹未冻，数朝晴日但凝霜。",
            "上心固已推恩信，天意从兹变燠旸。",
            "最是使人知幸处，轻裘不觉在殊方。"
        ],
        "notes": "",
        "id": "79fd02eb45a7281838a23e3e5ac4d48a"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "过土河",
        "preface": "",
        "paragraphs": [
            "长叫山旁一水源，北流迢递势倾奔。",
            "秋来注雨弥郊野，冬后层冰度辐辕。",
            "白草悠悠千嶂路，青烟袅袅数家村。",
            "终朝跋涉无休歇，遥指邮亭日已昏。"
        ],
        "notes": "",
        "id": "bc4b4b90c926c70d7ee639b2b7a4903b"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "赠同事合使",
        "preface": "",
        "paragraphs": [
            "山路尽陂阤，行人陟险多。",
            "风头沙碛暗，日上雪霜和。",
            "草浅飞鹰地，冰流饮马河。",
            "平生画图见，不料再经过。"
        ],
        "notes": "",
        "id": "ac9193effbcf8e452f657c070f19bb53"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "沙阤路",
        "preface": "",
        "paragraphs": [
            "上得陂陀路转艰，陷轮推马苦难前。",
            "风寒白日少飞鸟，地迥黄沙似涨川。",
            "结草枝梢知里堠，放牛墟落见人烟。",
            "从来天地分中外，今作通逵近百年。"
        ],
        "notes": "",
        "id": "31a8d3f6656c66167f78932d361f963f"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "观北人围猎",
        "preface": "",
        "paragraphs": [
            "莽莽寒郊昼起尘，翩翩戎骑小围分。",
            "引弓上下人鸣镝，罗草纵横兽轶群。",
            "画马今无胡待诏，射雕犹惧李将军。",
            "山川自是从禽地，一眼平芜接暮云。"
        ],
        "notes": "",
        "id": "a9dcdf7211bc95bef2529c949a86d411"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "胡人牧",
        "preface": "",
        "paragraphs": [
            "牧羊山下动成群，啮草眠沙浅水滨。",
            "自免触藩羸角困，应无挟策读书人。",
            "毡裘冬猎千皮富，湩酪朝中百品珍。",
            "生计不赢衣食足，土风犹似茹毛纯。"
        ],
        "notes": "",
        "id": "e154d58ec512cb628d9af500a830bde7"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "某两使辽塞俱值郊礼之岁今以至日到北帐感事言怀寄呈同馆诸公",
        "preface": "",
        "paragraphs": [
            "两忝临潢使，俱逢泰畤祠。",
            "国阳随仗日，塞外抗旜时。",
            "盛礼群公预，丹心万里驰。",
            "周南叹留滞，何似异方悲。"
        ],
        "notes": "",
        "id": "37344cfa92f9eb5eec526e48d137e025"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "初至广平纪事言怀呈同事合使",
        "preface": "",
        "paragraphs": [
            "双节同来朔漠边，三冬行尽雪霜天。",
            "朝飧膻酪几分饱，夜拥貂狐数鼓眠。",
            "光景不停如转毂，归心难遏似流烟。",
            "须将薄宦同羁旅，奔走何时是息肩。"
        ],
        "notes": "",
        "id": "c7d21aae1c903a293d70d53b54297815"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "冬日北庭怀余杭旧僚属",
        "preface": "",
        "paragraphs": [
            "曾约寻山春水间，越江吴岫遍留连。",
            "沙头寺院看花日，湖上楼台试茗天。",
            "酒后歌呼常薄暮，风流云散忽经年。",
            "异方万里相望处，满眼荒郊倍惨然。"
        ],
        "notes": "",
        "id": "1a8c96c6e6815a0e849c25a973ecc664"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "契丹马",
        "preface": "",
        "paragraphs": [
            "边城养马逐莱蒿，栈皂都无出入劳。",
            "用力已过东野稷，相形不待九方皋。",
            "人知良御乡评贵，家有材驹事力豪。",
            "略问滋繁有何术，风寒霜雪任蹄毛。"
        ],
        "notes": "",
        "id": "b217fe5b27188f46159f860ed949a643"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "北帐书事",
        "preface": "",
        "paragraphs": [
            "北海蓬蓬气怒号，厉声披拂昼兼宵。",
            "百重沙漠连空暗，四向茅檐卷地飘。",
            "与日过河流水涸，行天畜物密云遥。",
            "輶轩使者偏蒙福，夙驾阴霾斗顿消。"
        ],
        "notes": "",
        "id": "73808f6cf608cf10e8cdf0e98d120c65"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "广平宴会",
        "preface": "",
        "paragraphs": [
            "胡中宫室本穹庐，暂对皇华辟广除。",
            "编曲垣墙都草创，张旃帷幄类鹑居。",
            "朝仪强效鹓行列，享礼犹存体荐余。",
            "玉帛系心真上策，方知三表术非疏。"
        ],
        "notes": "",
        "id": "9ca8f559a1e213872a02faa435efa35c"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "离广平",
        "preface": "",
        "paragraphs": [
            "归骑骎骎踏去尘，数朝晴日暖如春。",
            "向阳渐喜闻南雁，炙背何妨问野人。",
            "度漠兼程闲鼠褐，据鞍浓睡侧乌巾。",
            "穷冬荒景逢温煦，自是皇家复育仁。"
        ],
        "notes": "",
        "id": "0805ae1b40af7a537f00eb163b4bc96c"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "山路连日冲冒西风颇觉行役之劳",
        "preface": "",
        "paragraphs": [
            "却到深山岁已残，西风连日作晴寒。",
            "尘埃季子貂皮敝，憔悴休文革带宽。",
            "往复七旬人意怠，崎岖千险马行难。",
            "三关犹有燕山隔，安得陵空纵羽翰。"
        ],
        "notes": "",
        "id": "d413d7f4c791d47cd2e5c324630a15f0"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "发柳河",
        "preface": "",
        "paragraphs": [
            "清晨驱马两崖间，霜重风高极险艰。",
            "前日使人冲雪去，今朝归客踏冰还。",
            "道旁榛莽樵苏少，野外污莱耒耨闲。",
            "还似昔年经历处，下弦残月插东山。"
        ],
        "notes": "",
        "id": "fed8c0660efc47d48bb9ce1d84e590d0"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "摘星岭",
        "preface": "",
        "paragraphs": [
            "昨日才离摸斗东，今朝又过摘星峰。",
            "疲躯坐困千骑马，远目平看万岭松。",
            "绝塞阻长逾百舍，畏途经历尽三冬。",
            "出山渐识还家路，驺御人人喜动容。"
        ],
        "notes": "",
        "id": "09b4a1dd387ea7b426e60896442f2c9a"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "虏中纪事",
        "preface": "",
        "paragraphs": [
            "夷俗华风事事违，矫情随物动非宜。",
            "腥膻肴膳尝皆遍，繁促声音听自悲。",
            "沙昧目看朱似碧，火熏衣染素成缁。",
            "退之南食犹成咏，若到穷荒更费辞。"
        ],
        "notes": "",
        "id": "cafef0e4ad99b8d7f928dcbecfdc03a7"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "慈圣光献皇后挽辞七首  其一",
        "preface": "",
        "paragraphs": [
            "内德方㜪茂，徽音比姒超。",
            "诒谋二圣托，燕处两宫朝。",
            "功被人间满，神归帝所遥。",
            "巍巍光献策，万世配仁昭。"
        ],
        "notes": "",
        "id": "08a3e1f135c43ab04358840d4b4ab45b"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "慈圣光献皇后挽辞七首  其二",
        "preface": "",
        "paragraphs": [
            "晨夕东朝路，銮舆问寝兴。",
            "蟠桃未再熟，羽驾忽西升。",
            "逝水还天汉，流光下玉绳。",
            "圣心哀罔极，时望永昭陵。"
        ],
        "notes": "",
        "id": "e4c00bddc5341685df6735453914c3c0"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "慈圣光献皇后挽辞七首  其三",
        "preface": "",
        "paragraphs": [
            "帟室深攀慕，仙都去不归。",
            "悲凉虚水殿，仿佛见铢衣。",
            "难复金龙驾，终开白兽扉。",
            "西郊三百里，雨涕万人挥。"
        ],
        "notes": "",
        "id": "fb3da3d336693f51ac8c6c27dc4e5ac2"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "慈圣光献皇后挽辞七首  其四",
        "preface": "",
        "paragraphs": [
            "越从景祐至元丰，俪极坤仪四纪中。",
            "复辟先朝尊启母，助勤熙旦广尧聪。",
            "深居高拱收渊默，盛德成功绝比隆。",
            "太史方修长信注，续诗应首二南风。"
        ],
        "notes": "",
        "id": "575ef85f25733d5c28de77bab10e3013"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "慈圣光献皇后挽辞七首  其五",
        "preface": "",
        "paragraphs": [
            "冀王阴德在高门，南院功名燕后昆。",
            "庆衍曾沙钟圣女，尊居东殿见神孙。",
            "𫄙宗新广宣平第，尚主重开沁水园。",
            "自昔后家称累盛，谁如终始六朝恩。"
        ],
        "notes": "",
        "id": "8a62e768000c56645544ef15d9d1e98e"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "慈圣光献皇后挽辞七首  其六",
        "preface": "",
        "paragraphs": [
            "初颁遗诰大廷中，百辟悲号四海同。",
            "过越丧期天子孝，便蕃恩泽外家丰。",
            "桥山弓剑开高寝，原庙衣冠入閟宫。",
            "玉辇三元朝象帝，年年长慕阙门东。"
        ],
        "notes": "",
        "id": "8cbe8155c437e85bceb4747ee18da634"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "慈圣光献皇后挽辞七首  其七",
        "preface": "",
        "paragraphs": [
            "亭构依然揭大椿，宫闱无复驻飚轮。",
            "清衷念切承颜日，长乐悲深奉质辰。",
            "六御骖𬴂开道路，五陵松柏惨风尘。",
            "周南旧老偏摧感，曾是初元奉策臣。"
        ],
        "notes": "",
        "id": "91593159a081b0c136d9ab6ba0f34782"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "宣仁圣烈皇后挽辞五首  其一",
        "preface": "",
        "paragraphs": [
            "辰极閟轩辉，天人覆玉衣。",
            "两朝临大宝，九载运璇玑。",
            "永巷私门绝，通闺外族稀。",
            "蕃厘崇构辟，应待媪神归。"
        ],
        "notes": "",
        "id": "3cc9f021c8c65084f220f1220bdc4f98"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "宣仁圣烈皇后挽辞五首  其二",
        "preface": "",
        "paragraphs": [
            "及物深仁远，流光内德昭。",
            "徽音继任姒，至治协黄尧。",
            "崇庆才亏膳，延和遽罢朝。",
            "千官号慕处，声动九重霄。"
        ],
        "notes": "",
        "id": "ee7bfd22240ba6494aedd4ecddf7ca07"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "宣仁圣烈皇后挽辞五首  其三",
        "preface": "",
        "paragraphs": [
            "避殿尊先后，垂帷祐圣孙。",
            "忧勤万机政，听纳七臣言。",
            "功载生民咏，神游永厚原。",
            "鸿名兼四德，难尽赞坤元。"
        ],
        "notes": "",
        "id": "cf62abdd55f346305edecacda2721cd5"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "宣仁圣烈皇后挽辞五首  其四",
        "preface": "",
        "paragraphs": [
            "六月因山葬，三年率土哀。",
            "风云金殿暗，雾露石门开。",
            "羽卫环神岳，衣冠返帝台。",
            "悲凉九虞礼，不见大安回。"
        ],
        "notes": "",
        "id": "09691cdd14fb6cc7446a15a40792898a"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "宣仁圣烈皇后挽辞五首  其五",
        "preface": "",
        "paragraphs": [
            "元禩临朝日，群贤辅政辰。",
            "孤臣起南国，再命入洪钧。",
            "雨露恩弥渥，涓埃报未因。",
            "守藩垂老恨，无路从灵輴。"
        ],
        "notes": "",
        "id": "f97096a11e7ea30fadd69737e0a27410"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "濮安懿王夫人挽辞二首  其一",
        "preface": "",
        "paragraphs": [
            "国邸留慈范，皇家肇庆基。",
            "思齐京室配，袝庙濮园祠。",
            "改卜三川兆，尊名一品仪。",
            "礼隆由圣作，万世仰洪规。"
        ],
        "notes": "",
        "id": "a7aef2c2ebbcee77ebc7211467f86b89"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "濮安懿王夫人挽辞二首  其二",
        "preface": "",
        "paragraphs": [
            "大电光流庆，归云去莫攀。",
            "千龄悲逝水，七月会因山。",
            "陵阙乾坤壮，冈原巩洛环。",
            "王家传爵土，世世奉神班。"
        ],
        "notes": "",
        "id": "5381e7c45b5f19e4ce0d9dbc32d7454c"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "中书令程文简挽辞三首  其一",
        "preface": "",
        "paragraphs": [
            "邦国藩宣老，阶符陟降贤。",
            "朝方尊旧德，天不畀遐年。",
            "勋载奉常诔，神栖京兆阡。",
            "悲笳声未断，垄日下虞渊。"
        ],
        "notes": "",
        "id": "c5c591658b6b51b6d97d5a9eaa099460"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "中书令程文简挽辞三首  其二",
        "preface": "",
        "paragraphs": [
            "星坠寝门夕，歌兴梦奠时。",
            "骑箕良弼去，罢社国人悲。",
            "富贵惊川逝，功名白日垂。",
            "祗应金石刻，无愧伯喈辞。"
        ],
        "notes": "",
        "id": "eb620cfd9b6df738a1b6fe6c4814f6b3"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "中书令程文简挽辞三首  其三",
        "preface": "",
        "paragraphs": [
            "都门箫鼓动哀音，丹旐西归诏祖临。",
            "故府簪裾空堕泪，高原松槚已成阴。",
            "藩朝宣力由忠荩，彝鼎书功映古今。",
            "他日甘棠知不剪，五州遗德在人深。"
        ],
        "notes": "",
        "id": "56b6e935957694b6457169f211d78f77"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "赠太师中书令王公挽辞二首  其一",
        "preface": "",
        "paragraphs": [
            "族茂仙缑系，恩隆帝渚姻。",
            "两朝全宠遇，一节贯忠纯。",
            "敦说耽儒术，冲和味道真。",
            "枢庭十五载，当宁倚良臣。"
        ],
        "notes": "",
        "id": "d9d847b211835c6a849f499a793b3dc1"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "赠太师中书令王公挽辞二首  其二",
        "preface": "",
        "paragraphs": [
            "汾曲名家相国孙，翊登枢铉继承恩。",
            "旗章礼秩连三府，彝鼎功名载一门。",
            "棺歛衮衣哀册异，路驱班剑葬仪存。",
            "清规素履知无晦，金刻雄文贲九原。"
        ],
        "notes": "",
        "id": "669172816b1e48369eef77154df6e257"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "钱起居挽辞二首  其一",
        "preface": "",
        "paragraphs": [
            "地席贤王宠，官分右掖司。",
            "文华天所赋，政事吏为师。",
            "始见良言进，俄惊哲士萎。",
            "平生公辅业，所頼圣明知。"
        ],
        "notes": "",
        "id": "8d7f2285131a6e1b50fbd803c28fc636"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "钱起居挽辞二首  其二",
        "preface": "",
        "paragraphs": [
            "制策词科世得贤，谏垣书殿继为联。",
            "皂囊封奏名宏议，丹扆书箴著旧篇。",
            "朝许臧孙为有后，人嗟贾傅不遐年。",
            "一门盛美时难及，家学于今令子传。"
        ],
        "notes": "",
        "id": "e073385cf4e37228a1be7b33354fecdf"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "司徒侍中杜正献公挽辞五首  其一",
        "preface": "",
        "paragraphs": [
            "具美生名世，熙工职代天。",
            "规橅在台阁，风采著藩宣。",
            "大议方尊老，清时遽丧贤。",
            "无言桃李感，闻者共潸然。"
        ],
        "notes": "",
        "id": "68a2ecfd65c1e50ccd4a9150b7f1fdf2"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "司徒侍中杜正献公挽辞五首  其二",
        "preface": "",
        "paragraphs": [
            "任重尝当国，功成急引年。",
            "荣华脱屣去，名节掩棺全。",
            "白日佳城远，清风举世传。",
            "诔终朝有法，大行特高前。"
        ],
        "notes": "",
        "id": "4a6633c1f61e53e14f0a8e324870c4da"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "司徒侍中杜正献公挽辞五首  其三",
        "preface": "",
        "paragraphs": [
            "当扆思遗直，推恩厚恤终。",
            "衮貂官秩贵，驷马葬仪雄。",
            "天老宵躔暗，高阳旧里空。",
            "从兹使车问，不似十年中。"
        ],
        "notes": "",
        "id": "ea28e5ffd49b43115943546e59ba13f6"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "司徒侍中杜正献公挽辞五首  其四",
        "preface": "",
        "paragraphs": [
            "卜筑东畿谢事还，冥鸿高蹈孰能攀。",
            "朝廷宠遇三公礼，园馆优游十载闲。",
            "此日精诚骑列宿，他时歌咏叹颓山。",
            "虑终不及传家事，独有忠言贡九关。"
        ],
        "notes": "",
        "id": "6e3a33ed4349f055592eb71def242a28"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "司徒侍中杜正献公挽辞五首  其五",
        "preface": "",
        "paragraphs": [
            "几杖初来宅次睢，孤生从此被深知。",
            "翘材馆盛亲师益，绿野堂闲奉燕私。",
            "恩纪难忘空陨涕，绪言如昨重铭肌。",
            "涣阳松柏无因见，延首东南倍怆悲。"
        ],
        "notes": "",
        "id": "a88740e89244cc276da77daab68e9ce9"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "侍读给事王公挽辞三首  其一",
        "preface": "",
        "paragraphs": [
            "当代儒林老，谁知蕴学精。",
            "典章推练达，经术号通明。",
            "簪橐何时去，堂坊一旦成。",
            "汉庭伤贾傅，仕不至公卿。"
        ],
        "notes": "",
        "id": "12aa3f0bd0f592da035cada25d69ba9b"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "侍读给事王公挽辞三首  其二",
        "preface": "",
        "paragraphs": [
            "禁序方尊宠，雍容侍紫宸。",
            "忽惊畴昔梦，遂失老成人。",
            "史稿留天阁，铭旌去国𬮱。",
            "龙门宾友散，挥涕想遗尘。"
        ],
        "notes": "",
        "id": "ab06a5f14f2158a56e4cef55cb7c1024"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "侍读给事王公挽辞三首  其三",
        "preface": "",
        "paragraphs": [
            "经幄咨嗟旧学臣，诔章追册两优恩。",
            "平时宠禄由稽古，不朽声名在立言。",
            "驷马嘶鸣还故国，素车奔走送高原。",
            "诸儒师表今亡矣，惟有清风愯后昆。"
        ],
        "notes": "",
        "id": "91b128ff753a9c11d21f676b8e54794b"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "赠吏部尚书建安郡正肃吴公挽辞三首  其一",
        "preface": "",
        "paragraphs": [
            "间代生人杰，高文擢隽科。",
            "立朝风采峻，临郡惠慈多。",
            "勋业传青简，音容逐迅波。",
            "百年谁不至，与善果如何。"
        ],
        "notes": "",
        "id": "3da425b94a5152483c7eb669b8e5f266"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "赠吏部尚书建安郡正肃吴公挽辞三首  其二",
        "preface": "",
        "paragraphs": [
            "畴昔商楹梦，吁嗟鲁凤衰。",
            "清朝桡隆栋，多士失元龟。",
            "坟阙开京壤，帷旌出洛师。",
            "孤生怀旧感，西望涕交颐。"
        ],
        "notes": "",
        "id": "53a136d17761758c185ce6f60a668266"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "赠吏部尚书建安郡正肃吴公挽辞三首  其三",
        "preface": "",
        "paragraphs": [
            "他日容台议，功书预讨论。",
            "襚章三品贵，诔策二名尊。",
            "遗直将谁继，清风想尚存。",
            "戢棺何所恨，牖下史鱼言。"
        ],
        "notes": "",
        "id": "600800b5f063118709163b7ce542e553"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "翰林侍读学士尚书右丞李公挽辞三首  其一",
        "preface": "",
        "paragraphs": [
            "西李风流远，中朝族望幽。",
            "宠荣三学士，试守六藩侯。",
            "不见登时栋，还惊失夜舟。",
            "平生喜名理，一致视浮休。"
        ],
        "notes": "",
        "id": "1b45112009e5af43486b8e8274801f2b"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "翰林侍读学士尚书右丞李公挽辞三首  其二",
        "preface": "",
        "paragraphs": [
            "儒雅名公子，承平辅相孙。",
            "台仪尊右辖，世职重高门。",
            "富贵今如梦，便蕃殁有恩。",
            "迩英前席地，无复进嘉言。"
        ],
        "notes": "",
        "id": "ffe12eb54e834bfe353051a0ea7cafdf"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "翰林侍读学士尚书右丞李公挽辞三首  其三",
        "preface": "",
        "paragraphs": [
            "岁晚轘辕道，神归嵩少原。",
            "百年封域广，三品葬仪尊。",
            "笳吹迎风急，帷裳蔽日昏。",
            "洛人应堕泪，几世见铭旛。"
        ],
        "notes": "",
        "id": "468e476962e42660519bbce6b84ff8ef"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "观文殿大学士刑部尚书赠左仆射兼侍中刘公挽辞三首  其一",
        "preface": "",
        "paragraphs": [
            "特起来南国，登庸历宰卿。",
            "立朝弦载直，遇物称如平。",
            "一梦荣华尽，千年封襚成。",
            "秋风暮江起，凄咽逝波声。"
        ],
        "notes": "",
        "id": "8a5d09c157d9c80b31bc03abf44b213b"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "观文殿大学士刑部尚书赠左仆射兼侍中刘公挽辞三首  其二",
        "preface": "",
        "paragraphs": [
            "星坠寝门夕，𫛳来州舍辰。",
            "人悲丧遗爱，帝梦失良臣。",
            "勋业经纶远，文章气燄新。",
            "殁犹荣故里，宸笔镂坚珉。"
        ],
        "notes": "",
        "id": "c21597b84905c3c171e8e20c010d313b"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "观文殿大学士刑部尚书赠左仆射兼侍中刘公挽辞三首  其三",
        "preface": "",
        "paragraphs": [
            "蚤历平津馆，尝蒙鲍叔知。",
            "笑言忘位貌，论议切箴规。",
            "岂悟三秋别，遂成隔世期。",
            "英风今已矣，遗恨满江湄。"
        ],
        "notes": "",
        "id": "47e5652b8c17eda4faadcb9ab02e1d8a"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "宋中道都官挽辞二首  其一",
        "preface": "",
        "paragraphs": [
            "儒雅名公子，风流粉署贤。",
            "精神清比鉴，论议直如弦。",
            "朝已期登俊，天胡不畀年。",
            "永怀三友益，一恸寝门前。"
        ],
        "notes": "",
        "id": "c8fad7f4bd95a0ef96c514212cfd3cfc"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "宋中道都官挽辞二首  其二",
        "preface": "",
        "paragraphs": [
            "文章微婉气清遒，议论精通学赡优。",
            "方见璠玙为国器，忽经兰菊陨霜秋。",
            "梦中应讲阴堂奥，天上须刊白玉楼。",
            "闻道遗编已成帙，何人列上载蓬丘。"
        ],
        "notes": "",
        "id": "6af9c5532406995dfac0d2ae9e10fd75"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "致政少卿邵公挽辞三首  其一",
        "preface": "",
        "paragraphs": [
            "屡试循良政，兼推干裕才。",
            "惠和绥列郡，风绩振行台。",
            "始见彤襜去，遄惊画翣回。",
            "甘棠犹蔽芾，高陇已崔嵬。"
        ],
        "notes": "",
        "id": "bd9dcd226ef56d8131e4ad6c15553e52"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "致政少卿邵公挽辞三首  其二",
        "preface": "",
        "paragraphs": [
            "江左推华胄，朝端挹老成。",
            "官登九寺贵，迹寄五湖清。",
            "治行当年立，家声继世荣。",
            "书林有贤杰，名德岂惭卿。"
        ],
        "notes": "",
        "id": "98c456a7e5f8fdf5b0347e9486bed2a1"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "致政少卿邵公挽辞三首  其三",
        "preface": "",
        "paragraphs": [
            "吴苑新开第，都门遂挂冠。",
            "俄闻曳杖叹，未适散金欢。",
            "旧迹余三径，高风戢一棺。",
            "只应名不朽，沈志史臣刊。"
        ],
        "notes": "",
        "id": "de666a0120d197f5f31f98fa42922998"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "彭城县太君挽辞二首  其一",
        "preface": "",
        "paragraphs": [
            "封邑从夫贵，传家嗣子贤。",
            "初闻板舆去，忽怆寿宫迁。",
            "树隠长平外，川流濩泽前。",
            "高门余庆在，足以慰沈泉。"
        ],
        "notes": "",
        "id": "822a645939ddcef82dabe012debf0bce"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "彭城县太君挽辞二首  其二",
        "preface": "",
        "paragraphs": [
            "寿考人间福，贤明阃内宗。",
            "铭传史官笔，墓绕故乡松。",
            "双剑归还合，南陔养莫容。",
            "登堂曾拜客，凄怆望新封。"
        ],
        "notes": "",
        "id": "67f5c23271853bade1a710c9ec3bc622"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "仆射文庄高公挽辞二首  其一",
        "preface": "",
        "paragraphs": [
            "学术儒林老，人流国士尊。",
            "立朝惟直道，寤主有嘉言。",
            "高议留帷幄，清风遗子孙。",
            "音仪嗟日远，隧路閟东原。"
        ],
        "notes": "",
        "id": "f7ca9e915a3366263c4feccbfeb9bde6"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "仆射文庄高公挽辞二首  其二",
        "preface": "",
        "paragraphs": [
            "宠禄功名孰与同，平津儒者仕三公。",
            "前言往行通今古，素节清规壹始终。",
            "岩庙犹传风采盛，燕堂俄怆笑谈空。",
            "从来操尚人知少，独有遗思在圣衷。"
        ],
        "notes": "",
        "id": "40e67103f217280f903cda54d5ef8bbc"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "尚书祠部郎中大理少卿邹公挽辞二首  其一",
        "preface": "",
        "paragraphs": [
            "早日文章誉，他年法令师。",
            "官终廷尉府，葬用贰卿仪。",
            "参佐征南画，哀矜谳狱词。",
            "平生经济学，不愧伯喈碑。"
        ],
        "notes": "",
        "id": "e782349749d828acb2e502a3c91d0d29"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "尚书祠部郎中大理少卿邹公挽辞二首  其二",
        "preface": "",
        "paragraphs": [
            "赍志龄虽趣，传家德已流。",
            "里门开驷马，子舍直鼇头。",
            "不见车茵贵，频加绂冕优。",
            "箫笳归葬处，声断汉江秋。"
        ],
        "notes": "",
        "id": "7ce3724eec25849f48e3345feceb572f"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "彭城郡郑太夫人挽辞二首  其一",
        "preface": "",
        "paragraphs": [
            "姓系山东胄，乡闾建业城。",
            "有家归吉士，从子尹留京。",
            "望郡疏封美，黄堂侍膳荣。",
            "终焉贵与寿，无一慊平生。"
        ],
        "notes": "",
        "id": "5977897c35834a1b63b4a7ce6393d24e"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "彭城郡郑太夫人挽辞二首  其二",
        "preface": "",
        "paragraphs": [
            "他日亏常膳，呼医走数州。",
            "初欣药瞑眩，俄痛疾弥留。",
            "子舍终天恨，都人挽绋愁。",
            "春风汝阴道，贵母葬新丘。"
        ],
        "notes": "",
        "id": "a95b964a7eda86532969b758e8155200"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "赠大理寺丞陈公挽辞",
        "preface": "",
        "paragraphs": [
            "隠德称乡闬，清风遗子孙。",
            "未荣三釜禄，先逝九原魂。",
            "葬得眠牛地，家开纳驷门。",
            "足令来者慕，信有教忠言。"
        ],
        "notes": "",
        "id": "284d75411066935e996ab83107b7692d"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "留台宾客李公挽辞二首  其一",
        "preface": "",
        "paragraphs": [
            "奕世儒缨胄，清朝翰墨臣。",
            "裁成五色诏，出拥两朱轮。",
            "柏署分曹佚，铜楼拜命新。",
            "如何止中寿，志未展经纶。"
        ],
        "notes": "",
        "id": "c97373adde7c79414d7df5e6c84274a6"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "留台宾客李公挽辞二首  其二",
        "preface": "",
        "paragraphs": [
            "当年开府镇金陵，贱子尝蒙国士称。",
            "俯仰绪言犹在耳，赍咨遗恨遽填膺。",
            "人歌梁木空伤鲁，兆启佳城欲葬滕。",
            "引绋都门时一恸，悲风凄咽更难胜。"
        ],
        "notes": "",
        "id": "a4e62cb4f6411126596a4745c222649b"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "秦国太夫人挽辞二首  其一",
        "preface": "",
        "paragraphs": [
            "象服朝仪贵，封君国壤陪。",
            "从夫乘五马，见子蹑三台。",
            "静树终难止，东波遂不回。",
            "棘栾吾相慕，行道有余哀。"
        ],
        "notes": "",
        "id": "24a2242cd4f534592172cc62dd192d2e"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "秦国太夫人挽辞二首  其二",
        "preface": "",
        "paragraphs": [
            "上宰隆恩礼，中闱集宠光。",
            "膳兰金鼎味，衣彩衮龙章。",
            "不见文轩驾，遄惊葆挽锵。",
            "宸慈均怆恤，临宴辍清觞。"
        ],
        "notes": "",
        "id": "dfcd397457c51aa61f5b6e4f4a88028c"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "王子直挽辞二首  其一",
        "preface": "",
        "paragraphs": [
            "嗟若时之彦，怀哉昔并游。",
            "十年追几砚，一别见坟丘。",
            "满目皆陈迹，伤心未白头。",
            "风流何处尽，颍水去悠悠。"
        ],
        "notes": "",
        "id": "929d7a21f42876e794fbc8ede6ebe313"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "王子直挽辞二首  其二",
        "preface": "",
        "paragraphs": [
            "逝者日云远，人情尤感伤。",
            "素车来隧路，奠哭起高堂。",
            "集纪论才备，阡铭叙事长。",
            "友兄成雅志，不朽是文章。"
        ],
        "notes": "",
        "id": "53dd8b6b576bf70a5537863f8e28741f"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "司徒侍中贾魏公挽辞二首  其一",
        "preface": "",
        "paragraphs": [
            "仁圣隆儒有汉风，平津经术位三公。",
            "君臣契合千龄际，文武名尊二纪中。",
            "再谢貂蝉深畏宠，屡提貔虎不言功。",
            "一朝宾客衔悲散，寂寞延贤阁向东。"
        ],
        "notes": "",
        "id": "d3fbd829f1899bc1d671ffb1937c22da"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "司徒侍中贾魏公挽辞二首  其二",
        "preface": "",
        "paragraphs": [
            "大邦开国赏元勋，秘殿陛班宠旧臣。",
            "饪味几年调鼎鼐，丹青何日画麒麟。",
            "千官祖𫐈都门外，驷马嘶鸣颍水滨。",
            "已见刊碑新隧路，无穷堕泪故州民。"
        ],
        "notes": "",
        "id": "3c1a0851cc1070046b425d490a118b03"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "苏明允宗丈挽辞二首  其一",
        "preface": "",
        "paragraphs": [
            "观国五千里，成书一百篇。",
            "人方期远到，天不与遐年。",
            "事业逢知己，文章有象贤。",
            "未终三圣传，遗恨掩重泉。"
        ],
        "notes": "",
        "id": "4df671804f619dfcacb16bb9f4517cc1"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "苏明允宗丈挽辞二首  其二",
        "preface": "",
        "paragraphs": [
            "尝论平陵系，吾宗代有人。",
            "源流知所自，道义更相亲。",
            "痛惜才高世，赍咨涕满巾。",
            "又知余庆远，二子志经纶。"
        ],
        "notes": "",
        "id": "a849b73d46c03b888ef40a44e33a18a5"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "王侍郎挽辞二首  其一",
        "preface": "",
        "paragraphs": [
            "四纪文章老，三朝侍从贤。",
            "安车初就第，华发未垂颠。",
            "道卷留藩翰，才豪付简编。",
            "风流一朝尽，士类共潸然。"
        ],
        "notes": "",
        "id": "a9ad4d44c9751ce4366463f555e8383f"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "王侍郎挽辞二首  其二",
        "preface": "",
        "paragraphs": [
            "献赋初从淮海来，汉皇欣得马卿才。",
            "丝纶诰命追三代，山水歌辞冠一台。",
            "甲第图书遗旧迹，寿原松柏长新栽。",
            "故州民吏余思远，画翣凄凉薤唱哀。"
        ],
        "notes": "",
        "id": "0148f7bad08f3b85e5a7af57535d3ed0"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "广东转运张公挽辞二首  其一",
        "preface": "",
        "paragraphs": [
            "清白家传业，中和吏向风。",
            "一门台阁仕，入使弟兄同。",
            "谳议民无讼，均输国不空。",
            "职劳终损寿，勤事有遗忠。"
        ],
        "notes": "",
        "id": "87798f261dcb56e2700120f3ec7c4857"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "广东转运张公挽辞二首  其二",
        "preface": "",
        "paragraphs": [
            "寄委频承宠，经营未尽才。",
            "方从舆轿去，忽逐逝川回。",
            "返葬京阡远，遗思粤俗哀。",
            "人知有余德，嗣子蹑兰台。"
        ],
        "notes": "",
        "id": "64e1a3b4beaf4ac98ed5acc06dd4d94d"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "欧阳文忠公挽辞二首  其一",
        "preface": "",
        "paragraphs": [
            "道济三千子，文高二百年。",
            "朝廷得王佐，经术有师传。",
            "笔削书才就，弥纶志未宣。",
            "平生思颍事，倏忽启新阡。"
        ],
        "notes": "",
        "id": "0fe842b3ab3b933e07e79e13d532f61a"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "欧阳文忠公挽辞二首  其二",
        "preface": "",
        "paragraphs": [
            "早向春闱遇品题，继从留幕被恩知。",
            "何期濲水缄书日，正是椒陵梦奠时。",
            "感旧绪言犹在耳，怆怀双泪谩交颐。",
            "谁将姓字题延道，共立门生故吏碑。"
        ],
        "notes": "",
        "id": "2be8212ce9997fd2d3687a2bca355ddf"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "驾部郎中毕公挽辞二首  其一",
        "preface": "",
        "paragraphs": [
            "世德公高裔，家声相国孙。",
            "饰儒成吏事，训子服忠言。",
            "道直躬难进，流长庆有源。",
            "椎牛方返葬，纳驷已高门。"
        ],
        "notes": "",
        "id": "48bcd709b76ffbc8cf904d32a987caf4"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "驾部郎中毕公挽辞二首  其二",
        "preface": "",
        "paragraphs": [
            "早仕潜郎省，通才适世资。",
            "衣冠推吉履，州郡载遗思。",
            "乔木陉山外，阴堂洛水湄。",
            "令名千古在，沈刻争臣辞。"
        ],
        "notes": "",
        "id": "0bdf04dcce05d45016ffae7078c92619"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "国史龙图侍郎宋次道挽辞五首  其一",
        "preface": "",
        "paragraphs": [
            "台阁三朝旧，丝纶载世承。",
            "早年钦妙誉，末路愧同升。",
            "论议无吾间，文章岂众能。",
            "二经垂绝笔，天丧沈吴兴。"
        ],
        "notes": "",
        "id": "dd573a31e2274b1c9ff45bbb3ac0ba94"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "国史龙图侍郎宋次道挽辞五首  其二",
        "preface": "",
        "paragraphs": [
            "接武由童冠，论年并巳庚。",
            "切磨三友益，终始一交情。",
            "少别才经夏，何言遂隔生。",
            "空深寝门恸，不见𰬸帷旌。"
        ],
        "notes": "",
        "id": "530d654af7b08afc44e6d06e051a4b15"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "国史龙图侍郎宋次道挽辞五首  其三",
        "preface": "",
        "paragraphs": [
            "告卧春明日，灾逢本命年。",
            "英灵百人敌，奄忽一朝捐。",
            "妙墨宗祧秘，遗文太史编。",
            "家书四世学，嗣子复能传。"
        ],
        "notes": "",
        "id": "c36b4af4bb49a7a1ca3bdda1d51cc6db"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "国史龙图侍郎宋次道挽辞五首  其四",
        "preface": "",
        "paragraphs": [
            "前日闻君撤瑟初，伤心悲愤不能舒。",
            "平生鲍叔偏知我，垂老庄龙独弃予。",
            "人物风流今已矣，交游零落痛何如。",
            "从兹道义谁相告，每欲临文辄废书。"
        ],
        "notes": "",
        "id": "c4828b5c70c5ed7532ddf5a687f0685e"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "国史龙图侍郎宋次道挽辞五首  其五",
        "preface": "",
        "paragraphs": [
            "君尝龃龉更三已，我亦邅回再下迁。",
            "趣舍既同高谊在，升沈虽异素交全。",
            "斤从质丧知何用，蕙为芝焚亦自怜。",
            "重咏十年情味句，吁嗟生意转翛然。"
        ],
        "notes": "",
        "id": "5a286202d07c9a442d8623f262da4518"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "朝议大夫致仕张公挽辞二首  其一",
        "preface": "",
        "paragraphs": [
            "清修闻校议，慈惠布州蕃。",
            "奉使功虽最，遗荣道亦尊。",
            "卜居邻楚泽，反葬近秦源。",
            "自得寻真趣，高风世所敦。"
        ],
        "notes": "",
        "id": "618d7b86b07bf0c52b2d61528d2c1a0a"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "朝议大夫致仕张公挽辞二首  其二",
        "preface": "",
        "paragraphs": [
            "忆寓龙阳馆，曾陪布素游。",
            "登朝俱老大，分袪几春秋。",
            "脱屣追三景，遗衣复一丘。",
            "无因素车送，感旧涕双流。"
        ],
        "notes": "",
        "id": "0eeac679de20ef8387a92cbef49869aa"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "致政侍读孙蔓叔挽辞二首  其一",
        "preface": "",
        "paragraphs": [
            "秘殿除书降，经筵特诏开。",
            "未闻陪幄议，忽起奠楹哀。",
            "卜葬青乌兆，临丧白马来。",
            "平生我投分，洒泪向天台。"
        ],
        "notes": "",
        "id": "d927ff85fb697f5509b2ac660c68a028"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "致政侍读孙蔓叔挽辞二首  其二",
        "preface": "",
        "paragraphs": [
            "英祖修官日，先皇出震年。",
            "甘泉方授职，少海继登贤。",
            "望积公台久，恩从诔册宣。",
            "遗思满京邑，曾议市租钱。"
        ],
        "notes": "",
        "id": "2ab8a448ce6f63604ec977b9eb136924"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "司空赠太傅康国韩公挽辞五首  其一",
        "preface": "",
        "paragraphs": [
            "厚重资天粹，忠清袭世芳。",
            "周臣言谔谔，汉相貌堂堂。",
            "见象中台拆，伤时一鉴亡。",
            "罢朝仍制服，恤礼厚公王。"
        ],
        "notes": "",
        "id": "d8836ce41aead188cfe21ada390e00fa"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "司空赠太傅康国韩公挽辞五首  其二",
        "preface": "",
        "paragraphs": [
            "前日崇明路，初闻撤瑟时。",
            "两宫驰道哭，三市辍舂悲。",
            "精爽骑箕尾，功名载鼎彜。",
            "谁修凤池录，直笔载萧规。"
        ],
        "notes": "",
        "id": "def40b8861a0b5a0afc1adcb13980c74"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "司空赠太傅康国韩公挽辞五首  其三",
        "preface": "",
        "paragraphs": [
            "文物衣冠萃一门，如公终始见舆言。",
            "三登庆历三人第，四入熙宁四辅尊。",
            "继世拜封前及后，并时当政弟连昆。",
            "汉袁杨与唐萧杜，更有清风在裔孙。"
        ],
        "notes": "",
        "id": "4b1381602e3818f0b189875ea1a45eff"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "司空赠太傅康国韩公挽辞五首  其四",
        "preface": "",
        "paragraphs": [
            "甲第初开汴水阳，安车归后体弥康。",
            "交游款密情无间，尊酒欢娱兴未忘。",
            "怀旧每论场屋事，伤离为惜颍川装。",
            "朝来重过里门外，感物思人泪数行。"
        ],
        "notes": "",
        "id": "2ea501039ef1496a7e0bbcf3b636ffc1"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "司空赠太傅康国韩公挽辞五首  其五",
        "preface": "",
        "paragraphs": [
            "六纪增年福未涯，三公归第宠频加。",
            "达逢雨木官虽怕，贤值辰年梦已嗟。",
            "中祀牲牢开祖道，太常铙吹送灵车。",
            "伤心前月登门后，临别殷勤贶手华。"
        ],
        "notes": "",
        "id": "996f1209c702b2e1bd6915ddc0cd6d1f"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "司空平章军国事赠太师开国正献吕公挽辞五首  其一",
        "preface": "",
        "paragraphs": [
            "二圣临熙运，元精降佐臣。",
            "人承太岳裔，生在敦牂辰。",
            "六纪登遐寿，三期秉大均。",
            "还骑箕尾去，仍值在蛇春。"
        ],
        "notes": "",
        "id": "1041e5e8ee926c6f1953f4749318f90a"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "司空平章军国事赠太师开国正献吕公挽辞五首  其二",
        "preface": "",
        "paragraphs": [
            "运偶千龄旦，家传万石风。",
            "五朝京兆尹，三世大司空。",
            "致主唐虞上，论经伏郑中。",
            "生钟维岳瑞，葬复近神崧。"
        ],
        "notes": "",
        "id": "f72a1d710410e3e1e0799b32a897a944"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "司空平章军国事赠太师开国正献吕公挽辞五首  其三",
        "preface": "",
        "paragraphs": [
            "首建司空府，前临魏阙门。",
            "特留黄发老，对直紫微垣。",
            "故事传台阁，清风遗子孙。",
            "四方桃李满，不待史官言。"
        ],
        "notes": "",
        "id": "1fbc97c01e69ea67f7e3fa76bbefdde0"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "司空平章军国事赠太师开国正献吕公挽辞五首  其四",
        "preface": "",
        "paragraphs": [
            "汉代明经相，唐朝镇俗贤。",
            "时方尊长孺，天遽夺公权。",
            "衮冕颁新隧，笳箫入故阡。",
            "文成内外服，二美冠周篇。"
        ],
        "notes": "",
        "id": "05b38b28c7a63aaa7c71471bd8f2b892"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "司空平章军国事赠太师开国正献吕公挽辞五首  其五",
        "preface": "",
        "paragraphs": [
            "自叹羁屯世少同，平生知己莫如公。",
            "早参直谅多闻数，晚入坯陶一器中。",
            "存殁交情成契阔，晤言名理谩研穷。",
            "追思五十年前会，已识河东父祖风。"
        ],
        "notes": "",
        "id": "b271350e5e46cd7e3ce3776852de11b9"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "蜀公范景仁忠文公挽辞四首  其一",
        "preface": "",
        "paragraphs": [
            "雅丽文园令，深湛扬大夫。",
            "初为蜀词客，终作汉真儒。",
            "荣遇封公爵，归休职禁涂。",
            "逢时致君事，自与二贤殊。"
        ],
        "notes": "",
        "id": "8c159d96846d8fd9d8bdb63a636b3027"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "蜀公范景仁忠文公挽辞四首  其二",
        "preface": "",
        "paragraphs": [
            "仁祖倦勤日，公居献纳司。",
            "累朝论国本，三接叹忠规。",
            "未奋经纶业，空留典册词。",
            "二名彰美行，千古有遗思。"
        ],
        "notes": "",
        "id": "114cf02894bbcf080cf49d8cd3314885"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "蜀公范景仁忠文公挽辞四首  其三",
        "preface": "",
        "paragraphs": [
            "追忆词场旧，交游四纪余。",
            "编年逢绝笔，议乐见成书。",
            "忽怆题丹旐，无由走素车。",
            "伤心寝门恸，南望涕涟如。"
        ],
        "notes": "",
        "id": "384f15bc0349e7013a1dcb0f5dc78d2d"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "蜀公范景仁忠文公挽辞四首  其四",
        "preface": "",
        "paragraphs": [
            "岁在龙蛇会，思贤屡感伤。",
            "未收空土泪，又送蜀公丧。",
            "士类将安放，交情何日忘。",
            "共传金石刻，俱是大文章。"
        ],
        "notes": "",
        "id": "adce3934f07c9d3d16e1984d53c628e0"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "知枢密院孙温靖公挽辞二首  其一",
        "preface": "",
        "paragraphs": [
            "位冠枢机辅，名高羽翼臣。",
            "一言曾寤意，四近久同寅。",
            "丹旐都城远，青松隧路新。",
            "西瞻裕陵道，想从属车尘。"
        ],
        "notes": "",
        "id": "34bbcc790cf119b5a07d5f0a5f5f7192"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "知枢密院孙温靖公挽辞二首  其二",
        "preface": "",
        "paragraphs": [
            "畴昔逍遥曳杖时，銮舆临哭从官悲。",
            "三朝弼亮推公望，一品哀荣厚葬仪。",
            "陪幄谋猷存故事，出藩慈惠有余思。",
            "伯喈辞刻虽无愧，还作乡人堕泪碑。"
        ],
        "notes": "",
        "id": "fd6f09001fadd71700d6198c5fbe57e3"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "太子太保致仕李公挽辞二首  其一",
        "preface": "",
        "paragraphs": [
            "衣冠元礼旧龙门，旄钺西平奕代勋。",
            "官是唐家贵公子，名高汉室故将军。",
            "四朝人地推时望，千载丘园脱世纷。",
            "国器幡然临挚殒，赍咨遗事谩传闻。"
        ],
        "notes": "",
        "id": "3edf706f4c5ce2838591f5e498f868b2"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "太子太保致仕李公挽辞二首  其二",
        "preface": "",
        "paragraphs": [
            "子厚论先友，文章忆稚年。",
            "一时陪俊杰，四纪奉周旋。",
            "兰玉高门盛，松筠晚岁坚。",
            "风流今已矣，感旧独潸然。"
        ],
        "notes": "",
        "id": "60752421af5079c55e03866e7a4e99fb"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "秦国夫人挽辞二首  其一",
        "preface": "",
        "paragraphs": [
            "母仪兼妇德，训子复宜家。",
            "旧宅邻三徙，新恩副六珈。",
            "累茵荣养久，八秩享年遐。",
            "宗族称贤行，诜诜福未涯。"
        ],
        "notes": "",
        "id": "ca6d264562ebf9b841af1c241fb06846"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "秦国夫人挽辞二首  其二",
        "preface": "",
        "paragraphs": [
            "大国膺朝宠，枢庭慰母慈。",
            "生为命妇首，殓用贵臣仪。",
            "铃绋传哀阕，金犀卷赞祠。",
            "攀车泣公辅，行路共赍咨。"
        ],
        "notes": "",
        "id": "87d82444ed0175df5b93fca6e9a3e9d3"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "宣徽南院使太子太保赠司空冯公挽辞三首  其一",
        "preface": "",
        "paragraphs": [
            "特起来湖海，详延入隽科。",
            "三登襃然首，再续喜哉歌。",
            "岩庙勋劳积，藩宣惠爱多。",
            "超遥脱屣去，谁叹逝川波。"
        ],
        "notes": "",
        "id": "b8b83a3d535e7fcbe0f83c047b533636"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "宣徽南院使太子太保赠司空冯公挽辞三首  其二",
        "preface": "",
        "paragraphs": [
            "清润慈明玉，汪洋叔度陂。",
            "不忧仁者寿，早作哲人萎。",
            "黄鹄归无日，青乌葬有期。",
            "阴堂介邢密，相望国侨祠。"
        ],
        "notes": "",
        "id": "7b564226d35512c34da52766a7af6892"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "宣徽南院使太子太保赠司空冯公挽辞三首  其三",
        "preface": "",
        "paragraphs": [
            "皇祐登瀛日，同升愧妄庸。",
            "我年先一饭，君学富三冬。",
            "久要平生好，分携晚岁逢。",
            "无因素车去，执绋望丘封。"
        ],
        "notes": "",
        "id": "dff7e6a16805761af3a4fb796065c336"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "尚书左丞赠开府仪同三司邓公挽辞三首  其一",
        "preface": "",
        "paragraphs": [
            "气缊江山秀，人如圭璧温。",
            "一登文石陛，遂直紫微垣。",
            "论议中司见，谋猷内制存。",
            "公孙宿儒誉，垂老上金门。"
        ],
        "notes": "",
        "id": "ba9e3c012c976fd554a24cb917b2535e"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "尚书左丞赠开府仪同三司邓公挽辞三首  其二",
        "preface": "",
        "paragraphs": [
            "未正阶槐位，先登省辖崇。",
            "帝方咨傅野，天遽夺杨公。",
            "黻冕恩褒德，箫笳礼送终。",
            "淮滨故人在，一恸向西风。"
        ],
        "notes": "",
        "id": "68b45c50c9aa09107c96ff8f7452b312"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "尚书左丞赠开府仪同三司邓公挽辞三首  其三",
        "preface": "",
        "paragraphs": [
            "贡部抡才选，高风素所钦。",
            "方闻二道策，献纳百官箴。",
            "荣滞登台晚，周爰注意深。",
            "有时无命叹，遗恨古犹今。"
        ],
        "notes": "",
        "id": "e244c7c27d835103c361bff5929b3405"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "中书侍郎赠银青光禄大夫傅钦之挽辞三首  其一",
        "preface": "",
        "paragraphs": [
            "贾傅少驰誉，平津晚遘时。",
            "生贤不俾寿，造物孰能知。",
            "故事留乌府，清规载凤池。",
            "上思杨绾直，当扆屡嗟咨。"
        ],
        "notes": "",
        "id": "0b81fb36e459e09693ddb9b9ddc61ec3"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "中书侍郎赠银青光禄大夫傅钦之挽辞三首  其二",
        "preface": "",
        "paragraphs": [
            "璞玉浑金量，经邦论道贤。",
            "肖形真间气，委蜕欻终天。",
            "𰬸帐群公奠，楹书奕世传。",
            "云谁哭之恸，庆历老同年。"
        ],
        "notes": "",
        "id": "6781b5a70520ff234a555da1c39c55bc"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "中书侍郎赠银青光禄大夫傅钦之挽辞三首  其三",
        "preface": "",
        "paragraphs": [
            "平生出处与迍通，五十年中事事同。",
            "晚岁金门陪末议，一朝华箦见将终。",
            "晋贤已失苍生望，鲁国还嗟我道穷。",
            "衰病无因送归绋，商声聊复寄深衷。"
        ],
        "notes": "",
        "id": "a3dd669fc134b6d6bf7d679a93ba37c5"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "龙图阁学士赠银青光禄大夫滕元发挽辞二首  其一",
        "preface": "",
        "paragraphs": [
            "逸气雄词昔自将，文场独立见轩昂。",
            "飞腾正近烟霄路，献纳尝依日月光。",
            "去国丹心那易折，临州惠爱想难忘。",
            "盖棺未毕经纶志，精爽犹应在帝乡。"
        ],
        "notes": "",
        "id": "db225be0e0e2a3dbb87d9253d5523fd3"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "龙图阁学士赠银青光禄大夫滕元发挽辞二首  其二",
        "preface": "",
        "paragraphs": [
            "大器何妨更晚成，当年师友尽豪英。",
            "高谈每及功名际，壮志元无宠辱惊。",
            "天上玉楼须作记，人间白日睹佳城。",
            "伤心宿草东吴路，云水凄凉万古情。"
        ],
        "notes": "",
        "id": "9b2d35a385f13c4b6f7844b33796452c"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "正月一日皇帝御大庆殿受文武百僚朝贺行上寿之仪乐章曲名 皇帝举第一盏酒奏灵芝之曲",
        "preface": "",
        "paragraphs": [
            "嘉瑞降灵，应我皇德。",
            "烨烨神芝，不根而植。",
            "春秋三秀，昼夜五色。",
            "物播诗歌，声被金石。"
        ],
        "notes": "",
        "id": "31c8e057364d00923caee8d0ea447b80"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "正月一日皇帝御大庆殿受文武百僚朝贺行上寿之仪乐章曲名 皇帝举第二盏酒奏寿星之曲",
        "preface": "",
        "paragraphs": [
            "倬彼见象，于昭于天。",
            "维南有极，离丙之躔。",
            "既明且大，应圣乘干。",
            "诞受景福，亿万斯年。"
        ],
        "notes": "",
        "id": "3b1030c94f85cda3a0a7caa2cdc7b432"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "正月一日皇帝御大庆殿受文武百僚朝贺行上寿之仪乐章曲名 皇帝举第三盏酒奏甘露之曲",
        "preface": "",
        "paragraphs": [
            "泫泫零露，云英醴液。",
            "和气凝津，流甘委白。",
            "饴泛柈杯，珠联竹柏。",
            "天不爱道，圣功允格。"
        ],
        "notes": "",
        "id": "fd8156c2c6b697c89aed4433c7793ddb"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "皇帝合春帖子六首  其一",
        "preface": "",
        "paragraphs": [
            "乘震司春令，先天布政经。",
            "人时颁凤历，农事视龙星。"
        ],
        "notes": "",
        "id": "99a8a8d68f99b4d3af9aa65931027f8c"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "皇帝合春帖子六首  其二",
        "preface": "",
        "paragraphs": [
            "光宅唐尧日，暄和太昊春。",
            "德如天溥爱，性与帝同仁。"
        ],
        "notes": "",
        "id": "0091b13f34c7d9edab46e61be6275701"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "皇帝合春帖子六首  其三",
        "preface": "",
        "paragraphs": [
            "西昴昏当午，诹訾旦在东。",
            "圣君南面治，常候四星中。"
        ],
        "notes": "",
        "id": "ef81a3900feae7dd6d7a23fb6e2f5801"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "皇帝合春帖子六首  其四",
        "preface": "",
        "paragraphs": [
            "律管已当人统月，斗杓初建孟陬辰。",
            "新修元祐万年历，今日才开第五春。"
        ],
        "notes": "",
        "id": "789b8bce0db295b56644c18020da9b83"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "皇帝合春帖子六首  其五",
        "preface": "",
        "paragraphs": [
            "五时读令王春礼，大驾临朝晋室仪。",
            "东作西成皆有序，欲民敦本使前知。"
        ],
        "notes": "",
        "id": "c7681dd76c164a8c57f4f2a6fb7944a4"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "皇帝合春帖子六首  其六",
        "preface": "",
        "paragraphs": [
            "四时嘉节宴游稀，盛德先从学士知。",
            "每岁惟呈簇金帖，新春不和彩花诗。"
        ],
        "notes": "",
        "id": "4b0f13f29444d1b891ea6a8a6c4c2df0"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "太皇太后合春帖子六首  其一",
        "preface": "",
        "paragraphs": [
            "气至风条达，阳升土坟盈。",
            "芸芸生物遂，两两泰阶平。"
        ],
        "notes": "",
        "id": "417c04e0379f69a96ef5eed8a059a2bf"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "太皇太后合春帖子六首  其二",
        "preface": "",
        "paragraphs": [
            "圣诏颁宽大，天恩遍迩遐。",
            "雷风孚号令，草木动萌芽。"
        ],
        "notes": "",
        "id": "4d8e7d8e435108147c7af4f1a10fc758"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "太皇太后合春帖子六首  其三",
        "preface": "",
        "paragraphs": [
            "宝历书推律，春觞颂献椒。",
            "年年似今日，三万八千朝。"
        ],
        "notes": "",
        "id": "984ec169b8e00b7655510e24f83e3597"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "太皇太后合春帖子六首  其四",
        "preface": "",
        "paragraphs": [
            "冬后五旬逢岁朔，腊前三白遍民田。",
            "朝来淑气先时至，又见春秋大有年。"
        ],
        "notes": "",
        "id": "228d93a90369240d464ac8991c64627b"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "太皇太后合春帖子六首  其五",
        "preface": "",
        "paragraphs": [
            "荆楚牛人敺厉气，安丰枣腊祀苍精。",
            "圣朝虽举前朝事，不为禳祈为劝耕。"
        ],
        "notes": "",
        "id": "7181b5baee4715663955848d36d823f7"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "太皇太后合春帖子六首  其六",
        "preface": "",
        "paragraphs": [
            "上寿春朝观外庭，诏恩不许会公卿。",
            "即时二史书谦德，只使群官进姓名。"
        ],
        "notes": "",
        "id": "7378011f755f901626f5ae120d3700d3"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "皇太后合春帖子六首  其一",
        "preface": "",
        "paragraphs": [
            "九扈方司启，潜阳已发春。",
            "瑶觞进椒柏，眉寿祝灵椿。"
        ],
        "notes": "",
        "id": "fa094da1c69e0e5e11dd623e5061adf3"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "皇太后合春帖子六首  其二",
        "preface": "",
        "paragraphs": [
            "冬至四十六，三阳生此辰。",
            "帝令天下寿，钻燧教斯民。"
        ],
        "notes": "",
        "id": "2d868720d7a48de949f3c14fba2cb80d"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "皇太后合春帖子六首  其三",
        "preface": "",
        "paragraphs": [
            "昼景添宫漏，慈闱念女功。",
            "常时浴蚕日，亲到濯龙宫。"
        ],
        "notes": "",
        "id": "b98d9e4b38fc6d128f771797ac3fedec"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "皇太后合春帖子六首  其四",
        "preface": "",
        "paragraphs": [
            "东郊青帻拜春回，迎得阳和次第来。",
            "风向乌竿千里应，气随鱼钥九重开。"
        ],
        "notes": "",
        "id": "39ee249f809fe87003447fcec52c1ac2"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "皇太后合春帖子六首  其五",
        "preface": "",
        "paragraphs": [
            "蓬莱殿里春开宴，长乐宫中帝奉亲。",
            "妇顺母慈流美化，万方歌颂赞娥莘。"
        ],
        "notes": "",
        "id": "174f80dddbe5d735ef39bf4d14770ae4"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "皇太后合春帖子六首  其六",
        "preface": "",
        "paragraphs": [
            "花影迟迟转午阴，渐闻宫柳变鸣禽。",
            "休呈金彩矜工巧，但阅图书鉴古今。"
        ],
        "notes": "",
        "id": "81a4edc8a40ad35b82d6be22502550d6"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "皇太妃合春帖子五首  其一",
        "preface": "",
        "paragraphs": [
            "爱敬承三殿，慈柔化六宫。",
            "常膺万春祝，永继二南风。"
        ],
        "notes": "",
        "id": "c233d8c9691936d794eec56373c71f4c"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "皇太妃合春帖子五首  其二",
        "preface": "",
        "paragraphs": [
            "甲观翔云覆，新宫书漏长。",
            "柳条初弄色，梅蕊已飘香。"
        ],
        "notes": "",
        "id": "9f5f8ebf5a50d52375247075d1f3cf83"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "皇太妃合春帖子五首  其三",
        "preface": "",
        "paragraphs": [
            "圣皇钦翼孝心存，宫合深沉母道尊。",
            "初庆新阳生嶰律，又闻清跸过尧门。"
        ],
        "notes": "",
        "id": "0aac9109ec4a575ff90dd45f0817e20e"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "皇太妃合春帖子五首  其四",
        "preface": "",
        "paragraphs": [
            "天下太平今有象，宫中行乐但迎新。",
            "万年枝上看春色，三素云中望玉宸。"
        ],
        "notes": "",
        "id": "30e3f0e300eac538a7b352c8ad14b288"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "皇太妃合春帖子五首  其五",
        "preface": "",
        "paragraphs": [
            "冰散瑶津波隠隠，雪残𫛛鹊气葱葱。",
            "新春游豫祈民福，红伞雕舆从两宫。"
        ],
        "notes": "",
        "id": "781d6eb161d1bf8a5eab9b77ecab5712"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "夫人合春帖子四首  其一",
        "preface": "",
        "paragraphs": [
            "晓漏催银烛，新春趁贺朝。",
            "御香烟馥郁，宫佩影飘飖。"
        ],
        "notes": "",
        "id": "2b90f7929b3fea28ac7e30d686243208"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "夫人合春帖子四首  其二",
        "preface": "",
        "paragraphs": [
            "岁近寒风薄，宫深爱日迟。",
            "欲知春到处，梅杏有新枝。"
        ],
        "notes": "",
        "id": "8ae71739ad07e61a7da6a5da62cbea32"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "夫人合春帖子四首  其三",
        "preface": "",
        "paragraphs": [
            "良辰孟月辰新阳，和气中宵遍未央。",
            "不待望春宫转漏，便趋崇庆殿称觞。"
        ],
        "notes": "",
        "id": "05d0baef984948490a85a9d3afe41dc1"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "夫人合春帖子四首  其四",
        "preface": "",
        "paragraphs": [
            "君王崇俭化邦家，禁掖承恩绝泰奢。",
            "只拟讨寻钩盾籍，何曾雕刻上林花。"
        ],
        "notes": "",
        "id": "4800d7358f85d0dbd3d015a6c50f5f3d"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "坤成节集英殿宴教坊口号",
        "preface": "",
        "paragraphs": [
            "首秋初望敛阶蓂，侍宴千官拱大庭。",
            "法部重翻慈寿曲，译场初上贝多经。",
            "宝邻双节遥驰传，玉塞重关尽撤扃。",
            "企望璇宫同祝圣，天南已见老人星。"
        ],
        "notes": "",
        "id": "6661bd547bf2f1a36d41e42f93a92c72"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "兴龙节集英殿宴教坊口号",
        "preface": "",
        "paragraphs": [
            "赤龙应世季冬初，上八开祥霓绕枢。",
            "金石宣和韶九奏，乾坤荐寿岳三呼。",
            "善邻两使星轺集，拱极千官蕊绶趋。",
            "共捧尧钟歌既醉，洋洋朝野正欢娱。"
        ],
        "notes": "",
        "id": "73c8d77e44444beadd8c520d7f1aa22e"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "紫宸殿正旦宴教坊口号",
        "preface": "",
        "paragraphs": [
            "敦牂开岁斗回杓，共庆元正视朔朝。",
            "仗下法官陈禹会，宴开平乐奏虞韶。",
            "北邦肤使星持节，近侍词臣颂献椒。",
            "共效华封人吉语，勤勤三请祝唐尧。"
        ],
        "notes": "",
        "id": "81374a44e0beaffe4fee2fa601580a75"
    },
    {
        "author": "苏颂",
        "dynasty": "宋",
        "type": "诗",
        "rhythmic": "",
        "title": "睢阳五老图",
        "preface": "",
        "paragraphs": [
            "归休谢事乐时闲，衣钵承传宰辅冠。",
            "感德旧曾亲善政，沾恩新赐立危桓。",
            "堂堂严貌依龙衮，粲粲文星荷月寒。",
            "直笔当时修国史，英豪迈古后来看。"
        ],
        "notes": "",
        "id": "93169b5a9b2871e36ad5a32263101d9c"
    }
]