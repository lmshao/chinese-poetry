[
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "吴歌",
        "preface": "",
        "paragraphs": [
            "吴儿鸣𫇛吴波里，作劳耳热歌声起。",
            "初犹哇咬杂吁嚱，后方激讦如怨詈。",
            "芳洲日夕西风来，含情宛转声更哀。",
            "君不见杜老行吟曲江曲，楚臣羁思蘼芜绿。",
            "世知忠义铸伟辞，不知正是阮籍唐衢哭。",
            "吴时明月梧宫秋，月光曾照吴王愁。",
            "国人悲怜子胥死，写出高台草荒麋鹿游。",
            "词亡千古留遗调，南楫北帆昏复晓。",
            "尽知往事祇苍烟，渺渺漫漫飞白鸟。"
        ],
        "notes": "",
        "id": "1a017f0449f1a3066887f25ea5f8f805"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "和忠献堂诸官韵",
        "preface": "",
        "paragraphs": [
            "魏王为将过颇牧，转佐功高萧相国。",
            "洗光日毂上天衢，海宇竦瞻如立鹤。",
            "定储不用招四老，知公狐鼠视产禄。",
            "青苗一疏更奇伟，时宰喙硬心愧服。",
            "当时元老不在廷，中外知非宗社福。",
            "至今荒棘没铜驼，志士泪尽以血续。",
            "故祠金貂色已暗，英风可扫炎海酷。",
            "尚想乔岳初降灵，凤采龙文照山麓。",
            "闻孙来补翁祖处，玉题绣井新前躅。",
            "落成举杯文字饮，高台何必糟丘筑。",
            "百年往事陵谷改，故国苍然但乔木。",
            "公归补衮居上前，谏草家藏皆可覆。",
            "才如苏梅宇内少，流落应怜犹未复。",
            "晓枝蝶閙不足云，晚节要看秋圃菊。"
        ],
        "notes": "",
        "id": "40a284a1bc933601e1d5fbdcdf87e7fe"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "和徐国录韵",
        "preface": "",
        "paragraphs": [
            "当今称文宗，斗南一和仲。",
            "掣鲸力倒海，兰苕不同梦。",
            "百年日苦短，千载事谁共。",
            "赋诗推义山，论旧数季重。",
            "客持邀我读，欢喜蹋破瓮。",
            "疾抄畏纸尽，饥诵忘浆冻。",
            "欲传换骨方，伎工恐无用。",
            "涂窗谩成鸦，过门任题凤。",
            "唐僧句月炼，一步不敢纵。",
            "高参鬼僊吟，下比古佛颂。",
            "湖江大国楚，宫阙天府雍。",
            "小大材则殊，未易求折衷。",
            "公文如珠玉，盛世盍包贡。",
            "一鹗剡交腾，万牛挽难动。",
            "造物或困之，鬰怒使快痛。",
            "晋康名远郡，侯印亦久弄。",
            "蜃嘘横跨海，龙潜中兴宋。",
            "年丰秔稌多，守醉宾客从。",
            "时时写乌丝，虹光穿屋栋。",
            "祖帐在何时，行色当倥偬。",
            "相期远公社，后会邈澒洞。",
            "拟办酒椀招，更出虎溪送。"
        ],
        "notes": "",
        "id": "848aa7425fe0d74b2ed4d7e55f3ed639"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "送徐国录守英德",
        "preface": "",
        "paragraphs": [
            "君侯少举摩天翮，笔阵堂堂万人敌。",
            "上书自请斗大州，不独爱闲犹爱石。",
            "爱闲庭讼自简寂，爱石不同牛李癖。",
            "参军主簿公举刺，何必喜怒见颜色。",
            "高台盛贮锦屠苏，何如烟林土花碧。",
            "公余共赏有欢伯，语妙一笑欲堕帻。",
            "假令鳌禁未遭遇，传至鸡林能别识。",
            "大材小用从古然，善舞岂曾嫌地窄。",
            "愧无肤寸可及物，叠盖重金竟何益。",
            "霜寒系舟峡江侧，应念坡仙抚遗迹。",
            "江流可沿深可𣂏，此水至洁能纳污。"
        ],
        "notes": "",
        "id": "7bc97c7ba71ab48bd857b366ae45c536"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "送静江曾帅",
        "preface": "",
        "paragraphs": [
            "岭西支郡联荆湖，时危选帅劳庙谟。",
            "公才健如天马驹，胸中戈甲敌万夫。",
            "向来持节犯贼区，贼降不用丈二殳。",
            "浮云散尽明月孤，世间公论何时无。",
            "煌煌丹诏来天衢，阴风策策随兵符。",
            "大旗十丈车前驱，弓刀武骑前后趋。",
            "我占福星岁在吴，孱虏数尽当磔诛。",
            "笼烽平安羽檄疎，玉帐亦可吟抚须。",
            "奏功入觐乘锋车，峨冠儤直承明庐。",
            "公家事业青史书，公家祖相兄鸿枢。"
        ],
        "notes": "",
        "id": "3d9c20a439279e041d97a5f9fd577d2c"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "送傅左司赴袁州  其一",
        "preface": "",
        "paragraphs": [
            "长安貂蝉贱如土，故家文献余一缕。",
            "平生粗疎不媚妩，直语岂知犯张禹。",
            "腰间金印丈二组，我自弃置君自取。",
            "儿时翰墨跨诸父，投老为郎方齿叙。",
            "天关耽耽守九虎，一节临遣复不与。",
            "介堂卜筑开宿莽，谁知公意颇有主。",
            "眼明沙鸥喜欲舞，便请衣冠挂神武。",
            "圣朝留戣非为愈，勿薄淮阳宜叱驭。"
        ],
        "notes": "",
        "id": "179cbb2f0a268ec608e4e9595325954a"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "送傅左司赴袁州  其二",
        "preface": "",
        "paragraphs": [
            "宜春古郡联荆渚，曩年尝梦公补处。",
            "峥嵘老气横九州，直前莫作分外虑。",
            "秋田旱渴思霖雨，君命敢徐宁畏暑。",
            "击强鉏奸雷破柱，仰山古佛亦肯许。",
            "州黉一记最奇古，机综远祖昌黎愈。",
            "眼前琐尾相品署，知公千百未一取。",
            "秋空仰瞻鸿鹄举，政恐是中有新句。",
            "三年奏课返林坞，煮茶贺公公莫拒。"
        ],
        "notes": "",
        "id": "22eb7f58e5858227eb1f99fb6fae7fe2"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "寿曾大监",
        "preface": "",
        "paragraphs": [
            "公家中朝第一人，一门兄弟皆朱轮。",
            "公材吏能固无敌，笔端亦自回千钧。",
            "我生不识平津阁，晚识老监犹绝伦。",
            "长松阅世傲云壑，万牛回首山嶙峋。",
            "清都梦断薄冠冕，三生髣髴贺季真。",
            "岿然灵光独殿鲁，闲似商皓深避秦。",
            "园林阴成钟鼓乐，风波不骇鸥鹭驯。",
            "千卷赐书善和宅，万金买石平泉春。",
            "古来此事总输公，六环金带何足珍。",
            "封胡岁岁捧寿樽，蟠桃积核齐昆仑。"
        ],
        "notes": "",
        "id": "751ad3f6f42a28e5a919141368e1a282"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "送赵吏部  其一",
        "preface": "",
        "paragraphs": [
            "健才事声名，抚案走百吏。",
            "法家冠柱文，好以杀为戏。",
            "要留百年思，莫令一时畏。",
            "近时攀辕民，未必皆民意。"
        ],
        "notes": "",
        "id": "261078a7b38349ad95846da45ab27af2"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "送赵吏部  其二",
        "preface": "",
        "paragraphs": [
            "千家煮蔗浆，万里随风桅。",
            "谷少蔗愈多，荒岁不疗饥。",
            "初闻下令严，巨贾颇不怡。",
            "至今训农文，可配七月诗。"
        ],
        "notes": "",
        "id": "4268a92ff155c7b5968c56683ea7c64d"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "送赵吏部  其三",
        "preface": "",
        "paragraphs": [
            "薏苡不类珠，疑似多谤伤。",
            "恭惟大雅姿，南物不入囊。",
            "铃斋一片石，历劫难赞扬。",
            "常恐鸡林客，夜半惊虹光。"
        ],
        "notes": "",
        "id": "c9be77d1911fc9acdb25b4a83684469d"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "送赵吏部  其四",
        "preface": "",
        "paragraphs": [
            "抚槎溯银潢，手探支机石。",
            "天孙茧瓮丝，拟补衮五色。",
            "星斗光离离，欲见无羽翼。",
            "旧恩倘可报，杀身奚足惜。"
        ],
        "notes": "",
        "id": "8ee1538599f4c945b961efb417e5ec43"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "送陈上舍之潮州",
        "preface": "",
        "paragraphs": [
            "元龙湖海士，豪气卧大床。",
            "著书不疗贫，仰面看屋梁。",
            "昔从诸老游，须鬓未老苍。",
            "雄篇掩众作，声价如琳琅。",
            "谓当奏赋时，给札香案傍。",
            "不然如谪仙，布衣登玉堂。",
            "岁月忽已迟，驱车去潮阳。",
            "昌黎强项人，断碑字字芳。",
            "当年骂佛表，正是护法章。",
            "大颠亦神奇，世岂有此郎。",
            "往者不可作，怀古多慨慷。",
            "有书寄新诗，无书勿相忘。",
            "善保千金躯，岁晚天雨霜。"
        ],
        "notes": "",
        "id": "1c561a8d9edc47be3d2539e8c7b91d76"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "送福帅吴侍郎趋朝",
        "preface": "",
        "paragraphs": [
            "恕斋视民犹视儿，先忧两字寒与饥。",
            "三冬气和春有脚，旱岁笺天天雨粟。",
            "爱杜呼母宗呼爷，史书弄笔人传夸。",
            "异类鸣冤古有么，神明循吏只一个。",
            "风伯叫阍称急报，政声涨天怕天破。",
            "龙章夜下五云间，玉宸唤归碧落班。",
            "日边驲骑催数数，截𩍐留公不停毂，安得双轮生四角。"
        ],
        "notes": "",
        "id": "ca7c12046b2d2f03c95302331b40506f"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "东湖行",
        "preface": "",
        "paragraphs": [
            "湖埆埆，泥駮駮，千夫万夫鉏剥剥。",
            "菰蒲蒙蒙深复凿，湖水浑黄车漉漉。",
            "朝车暮凿声不已，土山矗矗黄埃里。",
            "山成蒉土不知几，上头望见沧海水。",
            "我疑神山海外八万里，山凭鳌戴无根蔕。",
            "阳侯潜乘鳌力瘁，夜半负走倦复置。",
            "鼓𬘘𬘘，湖边市。",
            "骝马嘶，使君至。",
            "使君一犒炙千牛，酒舁银瓮糟成丘。",
            "工出农隙财出州，民肥官瘠农知不。",
            "君不见淮水头，田荒白骨无人收。",
            "僧庐箕歛供防秋，健胡长戈舂尔喉。",
            "使君告尔农，汝今一劳永不忧，汝今一劳永不忧。"
        ],
        "notes": "",
        "id": "7fcc7fbcdd892191da63b0a36f335bdc"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "山溪谣",
        "preface": "",
        "paragraphs": [
            "山溪流㶁㶁，山田半砂砾。",
            "羸牛领破耕不息，午饥眼花在牛脊。",
            "我饥田舍无糟糠，但愿天常雨粟盈官仓。",
            "官租吏征有故常，官籴吏横如虎狼。",
            "君不见先年春旱牛遇疫，妻儿挽犁代牛力。",
            "又不见前年龠米抵金璧，僵尸横草乌不食。",
            "吏奸积久为农患，吏爱谷贵农爱贱。",
            "使君道上闻农叹，下车蠲籴不待旦。",
            "令行去奸如疾风，心宁负官不负农。",
            "溪流帖帖船上下，左司文成高纸价。"
        ],
        "notes": "",
        "id": "19d7f389abefdd90fac9c8c579d9a420"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "死交行",
        "preface": "",
        "paragraphs": [
            "生交无百年，死交有千载。",
            "百年追逐能几何，千载义魄犹相待。",
            "死不知心，生交徒劳，指天誓日儿女曹。",
            "羊角哀，左伯桃，吁嗟此冢今蓬蒿。"
        ],
        "notes": "",
        "id": "9b8c897d42772ef54ce7be5eec0efdd2"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "征妇怨效张籍",
        "preface": "",
        "paragraphs": [
            "前年番兵来，郎战淮河西。",
            "官军来上功，不待郎书题。",
            "淮河在何许，妾身那得去。",
            "生死不相待，白骨应解语。",
            "天寒无衣儿啼苦，妾身不如骨上土。"
        ],
        "notes": "",
        "id": "78caeac47d6747a23c5939a39779e1f9"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "古离别",
        "preface": "",
        "paragraphs": [
            "切切复切切，壮士重离别。",
            "壮士别君去，万里无回辙。",
            "暂时一樽酒，异日肝胆裂。",
            "何况岐路间，俄顷生白发。",
            "君不见荆轲剑气凌白虹，易水悲吟泪成血。"
        ],
        "notes": "",
        "id": "2abaaf5883f911818ac060779f72d999"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "古怨",
        "preface": "",
        "paragraphs": [
            "少卿入胡庭，明妃辞汉殿。",
            "君恩如雨绝，生死难再见。",
            "至忠反为逆，至美反为贱。",
            "含冤天地间，日月为谁转。",
            "河梁泣满衣，琵琶啼背面。",
            "千年传乐府，曲变恨不变。",
            "常恐胡冢傍，夏月零霜霰。"
        ],
        "notes": "",
        "id": "a491d3868354bcc2d67d8e8096aaaaf6"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "题逸少真迹",
        "preface": "",
        "paragraphs": [
            "淳化东都群玉府，光蟠虹霓气龙虎。",
            "墨池笔冢千岁精，鸾𬸣凤翥来帝庭。",
            "帝好文似虬须主，盗夺鬼偷离复聚。",
            "珠宫玉函雷电护，犀辟尘埃芸辟蠹。",
            "崇宁别置书学员，司空无畏博士颠。",
            "钩党牵连颖与玄，毡包驼载迁幽燕。",
            "司卿巨卿怒裂眦，手揽脱身兵火里。",
            "江南不得练儿评，流落无人识真伪。"
        ],
        "notes": "",
        "id": "d47842d0b8f7b6a8317a1239573161e1"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "题三教三隠三仙三贤画轴",
        "preface": "",
        "paragraphs": [
            "瞿昙李耳东家丘，不生虞夏生衰周。",
            "世乱杀夺无时休，佛现身作大慈舟。",
            "老务静治销戈矛，孔以笔诛著春秋。",
            "学佛亦有绝世流，学老曾见飞升不。",
            "最后三人师孔氏，气节虽同穷达异。",
            "渊明不仕义熙岁，倾家酿秫供一醉。",
            "翰林谪仙与苏二，卒以蛾眉招众忌。",
            "脱靴偶忤高力士，触拨玉环良细事。",
            "谁知绍述丞相嗔，铜驼陌上荒荆榛。",
            "僧伽拥扶度鲸海，虏酋过坟禁樵采，使我掩卷增感慨。"
        ],
        "notes": "",
        "id": "6355dbae35dbd99d1f47b9b3655692dc"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "又题",
        "preface": "",
        "paragraphs": [
            "李耳西游丘泣麟，战国十二终一秦。",
            "祖龙坑儒儒不死，溺冠复生赤龙子。",
            "有孙作帝痴求仙，茂陵松柏荒苍烟。",
            "瞿昙说法忉利天，下视尘世磨蚁旋。",
            "丈六身坐黄金莲，孔老仰望不及肩。",
            "魏晋隋唐如过鸟，云外高人眠未晓。",
            "坡乘刚风为奎星，白舒逸气追长鲸，渊明醉鼾犹雷声。"
        ],
        "notes": "",
        "id": "688a764993b72a823550d9758e419cc0"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "题东坡儋耳书西江月",
        "preface": "",
        "paragraphs": [
            "儋州秃鬓翁，老气凌汗漫。",
            "金銮岭海等游戏，尽倒银河洗忧患。",
            "山村荷瓢感慨欹，买酒独赏春梦婆。",
            "酒酣忽转商声急，龙君悲咤波臣泣，锦瑟无端弦五十。"
        ],
        "notes": "",
        "id": "2d64bd90efc4184d5a2caec113e9af9c"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "题莲社图",
        "preface": "",
        "paragraphs": [
            "远师东林白莲社，世上丹青好传写。",
            "爱陶醉汉招不来，送陆道士大笑回。",
            "千年此意画得么，俗工凡笔何尘埃。",
            "涪州逐客无聊頼，买酒过溪讥破戒。",
            "诗人口业不自持，袖手默坐君应知，生天成佛佛是谁。"
        ],
        "notes": "",
        "id": "bc42f3c594dcffd252d7df686a9d64d9"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "龙泉山中",
        "preface": "",
        "paragraphs": [
            "自垦屋头三四畦，得闲时复事鉏犁。",
            "花粘蛛网碍蜂度，树带鹰巢无雀栖。",
            "啸罢半山闻逸响，诗成绝壁见新题。",
            "老来定力人难转，菜叶放教流出溪。"
        ],
        "notes": "",
        "id": "4bec2dae9b2880074b97c737d6678076"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "逢春",
        "preface": "",
        "paragraphs": [
            "衰老逢春能几回，自怜光景赋残梅。",
            "齿牙落尽舌犹在，年岁阅多心尚孩。",
            "座上麈闲谈客去，手中书堕睡魔来。",
            "生平痴绝真堪叹，千古文章水一杯。"
        ],
        "notes": "",
        "id": "1c3f347547cac9bf0e03524ba0616b64"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "小雪",
        "preface": "",
        "paragraphs": [
            "云暗初成霰点微，旋闻蔌蔌洒窗扉。",
            "最愁南北犬惊吠，兼恐北风鸿退飞。",
            "梦锦尚堪裁好句，鬓丝那可织寒衣。",
            "拥炉睡思难撑拄，起唤梅花为解围。"
        ],
        "notes": "",
        "id": "3c3806fb87e45a9c9fe886e0503bf55e"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "贺赵礼部得祠二首  其一",
        "preface": "",
        "paragraphs": [
            "曩岁巍冠接俊髦，玄都又种几番桃。",
            "山中供奉犹遭谤，泽畔灵均盍赋骚。",
            "世事万端常倚仗，丈夫百挫见雄豪。",
            "旁人妄指笼中翮，不识冥鸿天宇高。"
        ],
        "notes": "",
        "id": "58af3583d9feac9010d91bb086710dbf"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "贺赵礼部得祠二首  其二",
        "preface": "",
        "paragraphs": [
            "帝赐琳宫散吏名，寄声黄合谢弓旌。",
            "琴招野客持杯听，棋看痴人覆局争。",
            "燕颔终当飞食肉，蛾眉最忌美倾城。",
            "晴空万里君知不，苍狗白云常变更。"
        ],
        "notes": "",
        "id": "a54fa424a6a09963662060db486123f9"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "呈傅左司",
        "preface": "",
        "paragraphs": [
            "左司声价过韦郎，小却宜盛白玉堂。",
            "龙卧密云还不雨，鴂啼众草自无芳。",
            "江湖旱地千里赤，淮蜀胡尘十丈黄。",
            "持节暂闲宁袖手，为君画策射天狼。"
        ],
        "notes": "",
        "id": "01fdcc0ec2158048872bf476c78cdd2c"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "林节推架轩扁水木清华",
        "preface": "",
        "paragraphs": [
            "红满芳波绿满蹊，公余无事似幽栖。",
            "临池洗砚看鱼跃，对竹坐衙闻鸟啼。",
            "胸次九流如镜浄，壁间片锦与花齐。",
            "云霄别有清华地，早晚朝车过竹溪。"
        ],
        "notes": "",
        "id": "d641aa277ba90480e4a38f5195c4575d"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "苔径",
        "preface": "",
        "paragraphs": [
            "苔径长年断俗踪，亦无交旧可过从。",
            "闲忧颓堕自鉏菜，老尚怪奇惟种松。",
            "履破背时翻著袜，诗狂见月乱撞钟。",
            "千年陶谢今谁似，恐有山林不易逢。"
        ],
        "notes": "",
        "id": "4c6950fd4520ab62bb46b90b3b5c4ba7"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "贺刘后村除兵侍兼直院",
        "preface": "",
        "paragraphs": [
            "人物依然元祐中，鶑边系马亦金狨。",
            "相君惟忆刘夫子，学士须还儋秃翁。",
            "翰苑鹤天双鬓雪，玄都燕麦几春风。",
            "老来始得文章力，前有欧公后益公。"
        ],
        "notes": "",
        "id": "fc1ccfe9748fcb67431f655d9a00e16f"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "送赵礼部提举江西",
        "preface": "",
        "paragraphs": [
            "玉节来临昔治州，仪曹爽气更横秋。",
            "未夸判笔摇山岳，且喜仙槎近斗牛。",
            "童拾棠阴前竹马，纱笼寺壁旧银钩。",
            "南塘遗稿公新卷，他日人传作话头。"
        ],
        "notes": "",
        "id": "63f37163148edc4177999b2e257f647f"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "看书忆北磵",
        "preface": "",
        "paragraphs": [
            "无事看书倦即休，心灵远与古人游。",
            "常尊贾岛呼吟佛，盍请刘伶谥醉侯。",
            "岁晚庭梅真益友，天寒炉火是重裘。",
            "两冬京浙无消息，老磵年来安健不。"
        ],
        "notes": "",
        "id": "0982705e474e96d59772287b2fcd06b6"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "寄照晦岩",
        "preface": "",
        "paragraphs": [
            "身世浮沈莫更论，百年大笑付乾坤。",
            "机关鬼面神头戏，岁月风樯阵马奔。",
            "时过黄扉俄瘴海，宠衰金屋又长门。",
            "人生万事真难料，不若深山无怨恩。"
        ],
        "notes": "",
        "id": "618e86eadf1cb29beb6eb8a3682984c0"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "岁晚寄愚谷",
        "preface": "",
        "paragraphs": [
            "病余顾影瘦崚嶒，阅岁无过白发增。",
            "天与聪明减痴福，年侵衰老惜友朋。",
            "寻梅废苑霜穿屦，听雁寒窗雪洒灯。",
            "追忆旧游如昨日，想君夜梦到西陵。"
        ],
        "notes": "",
        "id": "a123708d46986cef57c1a3d4d5a0d4a7"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "破衲",
        "preface": "",
        "paragraphs": [
            "破衲褴襂两鬓霜，耳边谁管俗雌黄。",
            "自骑馿炼推敲字，不与人知安乐方。",
            "五柳传中寻靖节，孤桐声里见嵇康。",
            "深山敢叹无知己，饥食松花死亦香。"
        ],
        "notes": "",
        "id": "1912bb7b75d25d9c8106b951c2b40f14"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "投赠张斗野  其一",
        "preface": "",
        "paragraphs": [
            "雪曲从来难赏音，无机古路绿苔深。",
            "骥寒远放雁为伴，鹤晚未归鸦满林。",
            "紫领宽袍笼袖醉，乌纱侧帽掉头吟。",
            "公侯多少身名灭，李杜光芒尚至今。"
        ],
        "notes": "",
        "id": "f7a82adc269aa2828082d0beb6f5a665"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "投赠张斗野  其二",
        "preface": "",
        "paragraphs": [
            "曩岁怀忠扣帝阍，东游未久赦虞翻。",
            "流芳千载凛生气，拜赐九河湔泪痕。",
            "钓艇带烟飞鹭渚，辔馿冲雪早梅村。",
            "虽云冷淡穷生活，刺绣终胜倚市门。"
        ],
        "notes": "",
        "id": "9f20e9144e30000bbf569bd2e6df31da"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "湖边",
        "preface": "",
        "paragraphs": [
            "欲离湖边别卜居，每亭随意坐须臾。",
            "水漂鱼沫粘花片，风拂蛛丝落露珠。",
            "竹阁晚晴山见越，莼乡日暖客游吴。",
            "向来和靖高吟地，不记残梅尚几株。"
        ],
        "notes": "",
        "id": "4844100fd098c8dbe17e94141e235fdf"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "贺曾帅得祠  其一",
        "preface": "",
        "paragraphs": [
            "台省群飞竞刺天，琳宫散吏管云烟。",
            "长才十月得霜鹘，拙宦三江上水船。",
            "身外声名输饮酒，世间屈曲胜巢仙。",
            "丈夫功业谁能料，起渭征辽尽暮年。"
        ],
        "notes": "",
        "id": "28d9017b3c65d7aace15e3e3c1a02eae"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "贺曾帅得祠  其二",
        "preface": "",
        "paragraphs": [
            "千骑丛中旧拥旄，丹心犹在鬓萧骚。",
            "汉庭重少冯唐老，晋士趋卑张翰高。",
            "静看棋枰争胜负，闲驰笔阵寄雄豪。",
            "抢榆击水公俱乐，却是旁人叹不遭。"
        ],
        "notes": "",
        "id": "3bc1ce1538bca1860104bf8df155e0d7"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "江南",
        "preface": "",
        "paragraphs": [
            "江南春水荻芽青，江北春风鱼上冰。",
            "花发正催寒食节，鴈归应过永昌陵。",
            "骑奴玉辔闲调马，公子锦鞲行臂鹰。",
            "曾宿杨州建隆寺，五更吹角鼓腾腾。"
        ],
        "notes": "",
        "id": "38884c02fcfa613c28c0aa6b6b12dbf1"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "已往",
        "preface": "",
        "paragraphs": [
            "前三十万岁已往，后千亿年来无穷。",
            "化工团土为愚汉，傀儡牵丝弄老翁。",
            "尧桀是非俱蔓草，嬴刘成败等飞鸿。",
            "午窗睡起摩双眼，落尽瓶花糁桉红。"
        ],
        "notes": "",
        "id": "bc1cbb5c379d33a852dc437e0719ee46"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "悼上官良史",
        "preface": "",
        "paragraphs": [
            "京口见君乘早潮，短巾调笑立溪桥。",
            "长瓶买酒典孤剑，一夜枕书谈六朝。",
            "常恐骑鲸狂捉月，不然跨鹤坐横箫。",
            "远公多病宗雷死，惆怅社中人寂寥。"
        ],
        "notes": "",
        "id": "74117435c83807b0c1194b395bf7d8a3"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "哭寒岩传权院",
        "preface": "",
        "paragraphs": [
            "早岁驱驰翰墨场，快如阵马与风樯。",
            "自期作佛先灵运，那肯堆钱付窟郎。",
            "闲日有僧来乞米，死时无妓共分香。",
            "神仙谪堕年期满，应合乘云在帝旁。"
        ],
        "notes": "",
        "id": "0c16cf8335b93b52779f4c53ed8eacb7"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "借甑",
        "preface": "",
        "paragraphs": [
            "投老林间借甑炊，心闲自觉乐无时。",
            "生台抛饭暗持咒，山路负薪高诵诗。",
            "惜燕常年寻故主，笑人荒冢树穹碑。",
            "白头寂寞安吾分，何用黄金铸子期。"
        ],
        "notes": "",
        "id": "f46d1d25721c368f73f96425c7f0c22b"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "送赵司令之金陵  其一",
        "preface": "",
        "paragraphs": [
            "自古词人例谪迁，十年无路可栈天。",
            "督师上正倚裴相，破贼叔应推谢玄。",
            "伏枥骥思沙漠外，脱鞲鹰去碧霄边。",
            "僧隟早辱莱公赏，他日牵联得并传。"
        ],
        "notes": "",
        "id": "4547d4584053babbd3fa2af05365b64d"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "送赵司令之金陵  其二",
        "preface": "",
        "paragraphs": [
            "血战荆江障贼锋，无端谗嗔困英雄。",
            "念亲不隔关山梦，忧国常怀畎亩忠。",
            "早岁交游今改事，少年豪举晚收功。",
            "碧油谈笑多新句，倘值南云寄便鸿。"
        ],
        "notes": "",
        "id": "d8e61c1ecedba86401801e5bb82871ce"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "徐教下第归",
        "preface": "",
        "paragraphs": [
            "奏赋长安不遇知，丈夫失意肯生悲。",
            "科名自古与风汉，造物至今犹小儿。",
            "道在布韦轻将相，时危耕钓隠英奇。",
            "渡江亦谒青山不，应念曾公为制碑。"
        ],
        "notes": "",
        "id": "c864d4847c213427f92d23cfce1a08a0"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "京口时楚寇侵维扬",
        "preface": "",
        "paragraphs": [
            "河淮羽骑召兵频，腊月花开暖似春。",
            "鬭雀倚风将坠地，长鲸吸海欲生尘。",
            "烧红天半无飞鸟，云白山中有隠人。",
            "回首南园旧城阙，断烟荒树更伤神。"
        ],
        "notes": "",
        "id": "0741b4900ededdf74a0628ca5aebd72c"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "小筑",
        "preface": "",
        "paragraphs": [
            "小筑林间憩倦游，莫年幽事胜西州。",
            "松阴猿啸闲行药，日夕鸦归独倚楼。",
            "山色齐奴开步障，叶声楚客赋悲秋。",
            "一生不晓樊川意，刚把诗方万户侯。"
        ],
        "notes": "",
        "id": "3e511dcd06b858afe05af70d3f5fc61e"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "一榻",
        "preface": "",
        "paragraphs": [
            "奇事浑无俗事稠，扫除一榻梦沧洲。",
            "草虫呢呢儿女语，风蝶翩翩公子流。",
            "烟雨楼台六朝寺，图书鸡犬五湖舟。",
            "少年伴祇孤筇在，时复相从说旧游。"
        ],
        "notes": "",
        "id": "7742a8dec04d6db4bd3c2ee1b254ffc7"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "送黄凝云归常州",
        "preface": "",
        "paragraphs": [
            "一住京华能几日，故山欲去值春寒。",
            "石坛经雨草生遍，庭果落阶鸟啄残。",
            "云表鹤声朝返佩，林间虹气夜开丹。",
            "僊家缩地寻常事，试与思归倦客看。"
        ],
        "notes": "",
        "id": "1381758302ba5b305b8ba53ad1485b4e"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "次陈上舍韵",
        "preface": "",
        "paragraphs": [
            "壮不封侯老背时，云山得意合忘归。",
            "思鱼不肯歌长铗，射虎犹堪著短衣。",
            "椽笔枉将修野史，阵图少试解棋围。",
            "元龙心事应如许，何日相逢语入微。"
        ],
        "notes": "",
        "id": "8253c03201432e309ae5cea5e9338749"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "寄孚老",
        "preface": "",
        "paragraphs": [
            "双眼常时看屋椽，从来不结俗人缘。",
            "早年曾悟出师表，晚岁始参齐物篇。",
            "魔垒孤军降百万，诗坛一首当三千。",
            "清溪结得茆庵未，闲欲寻君共泛船。"
        ],
        "notes": "",
        "id": "9ca12ee6025a0a4f76d0059caab585fa"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "寄朋介石",
        "preface": "",
        "paragraphs": [
            "诗卷前年手自携，秋风客路易东西。",
            "游淮战士看飞锡，渡海神鱼惊照犀。",
            "故国身归疑化鹤，深山睡稳厌闻鸡。",
            "一生结友皆奇衲，难得如君无町畦。"
        ],
        "notes": "",
        "id": "b07ecbac3b984b1d95cfd892da9d9395"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "梦元双杉",
        "preface": "",
        "paragraphs": [
            "晚睡初醒月上阶，远村何处笛声哀。",
            "霜凋陇岸有梅破，雪隔炎洲无雁来。",
            "旧隠青山犹在梦，故交白骨已生苔。",
            "欲谈往事无人共，自拥寒炉自画灰。"
        ],
        "notes": "",
        "id": "437ce594b1af0cff6768be438d9f809b"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "倚筇",
        "preface": "",
        "paragraphs": [
            "枫叶芦花满目秋，倚筇那复少年游。",
            "眼看桑海梦相似，骨瘗匡庐心始休。",
            "万里霜天孤唳鹤，五湖烟水一身鸥。",
            "君看清绝无攀处，著得尘埃半点不。"
        ],
        "notes": "",
        "id": "e82a4a290d0e4acf023f148c67ee0fe6"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "城归",
        "preface": "",
        "paragraphs": [
            "一宿城𬮱便忆归，云林长恐与心违。",
            "真金化得终无药，脱粟空时尚有薇。",
            "野雀避鹰巢竹栋，樵童背日睡蓑衣。",
            "近闻谷口梅花发，病拟搘筇下翠微。"
        ],
        "notes": "",
        "id": "9b960cd44c44c5013839d05e21a543a4"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "过南墅怀寒岩  其一",
        "preface": "",
        "paragraphs": [
            "年年散粟出朱门，狗盗鸡鸣总受恩。",
            "空有玉棺归碧落，更无红粉哭黄昏。",
            "徧行苔藓寻陈迹，拟倩梅花招醉魂。",
            "常恐丘原千载后，不生荆棘长兰荪。"
        ],
        "notes": "",
        "id": "3c56466308ff51462301bf44dda8acbc"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "过南墅怀寒岩  其二",
        "preface": "",
        "paragraphs": [
            "草没亭台不见踪，故交掩泪立寒风。",
            "食鱼客去余空馆，放鹤童归弃旧笼。",
            "病悟前书藏夏口，死留好句在江东。",
            "徐陵元是麒麟种，天上应须见宝公。"
        ],
        "notes": "",
        "id": "16d2ebde112aa58c8ca628881d1e44d5"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "挽刘常簿赣州",
        "preface": "",
        "paragraphs": [
            "远游少负长卿才，晚亦乘车衣锦回。",
            "正喜瘴溪鳄移去，又惊辽海鹤归来。",
            "秘书入社花簪帽，宾客分司酒满杯。",
            "莫怪一麾不辞远，吟诗要上鬰孤台。"
        ],
        "notes": "",
        "id": "cb0f48cf2102eaedbc7ff62d85ed0d43"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "送金橘与徐钓舟",
        "preface": "",
        "paragraphs": [
            "竹笼盛来露未干，试尝数颗已无酸。",
            "味同楚水赤萍实，色比韩郎金弹丸。",
            "委地儿童难识价，经霜桃李不同盘。",
            "缄题寄去非无意，相约交情到岁寒。"
        ],
        "notes": "",
        "id": "832d0bf31388fc1e41e68a25c544e82b"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "次曾都仓韵",
        "preface": "",
        "paragraphs": [
            "学问渊源汲绠深，逢时肯作子光瘖。",
            "平泉旧圃多奇石，栗里闲居只素琴。",
            "终竟封侯凭燕颔，莫夸对客割牛心。",
            "向来谢傅游山伴，尚有白头支道林。"
        ],
        "notes": "",
        "id": "d080d09cc8d38f51bfd7dbad3f5f480c"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "次徐监簿韵贺吴侍郎新第落成  其一",
        "preface": "",
        "paragraphs": [
            "碧落仙人上界还，手携奎壁下天关。",
            "百年第宅复金琖，万卷图书围玉山。",
            "霜压老槐龙卧壑，春催红药凤衔环。",
            "时危报主诗人志，好爱苍生莫爱闲。"
        ],
        "notes": "",
        "id": "ff5a49924ce32535a1bbf0a93d7447f4"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "次徐监簿韵贺吴侍郎新第落成  其二",
        "preface": "",
        "paragraphs": [
            "词源本本自欧苏，胸次湖江跨楚吴。",
            "纵未押班坐鸱合，亦须开府佩麟符。",
            "拂衣太华今无放，卜筑中条昔有图。",
            "久矣笙竽喧众耳，新声待奏凤将雏。"
        ],
        "notes": "",
        "id": "1b82a2a39c4357e9bc95bfea8d8cd867"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "金陵怀古  其一",
        "preface": "",
        "paragraphs": [
            "齐楼梁殿黍离离，王气潜随斗柄移。",
            "秋雨狐藏宫井树，夕阳鸦立御园枝。",
            "诗人闲管江家宅，宰相偏嫌蔡充儿。",
            "青史鬼雄元不死，归来化鹤有谁知。"
        ],
        "notes": "",
        "id": "dcd69cd97b30961ddd4cbda3f1e06e4d"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "金陵怀古  其二",
        "preface": "",
        "paragraphs": [
            "国号仓皇更几回，昔人事往后人哀。",
            "相赓璧月词千阕，帝劝长星酒一杯。",
            "春草不怜同泰废，晓钟犹是景阳来。",
            "陵荒玉椀无踪迹，寒食梨花依旧开。"
        ],
        "notes": "",
        "id": "fbe7545ed87c104cc182b2681a0b4fd0"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "送孚老再游浙",
        "preface": "",
        "paragraphs": [
            "楚柁吴樯兴未休，好山谢事要闲游。",
            "常憎驽马恋栈豆，今见苍鹰掣臂鞲。",
            "岁晚老松无伴侣，天寒落叶正飕飗。",
            "人间果是风堪御，却欲携君徧九州。"
        ],
        "notes": "",
        "id": "547b72b836d628ab6d6a09bf85c9adb7"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "送杨户部",
        "preface": "",
        "paragraphs": [
            "铃斋去岁念民饥，鬓雪凋疎带减围。",
            "史册千年循吏少，江湖万里散人归。",
            "儿童不信夷齐溷，党论尝攻韩范非。",
            "临别祝公坚晚节，受恩何敢望留衣。"
        ],
        "notes": "",
        "id": "e88b6150de1f031e7cee17868e2c7de4"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "送蔡察院将漕广东",
        "preface": "",
        "paragraphs": [
            "峨冠人避柏台骢，弭节光分泽国龙。",
            "应似鲜于福京左，还同司马过临邛。",
            "风生廉按清南峤，冰解将输佐大农。",
            "拈起瓣香说无极，千年道统继儒宗。"
        ],
        "notes": "",
        "id": "d8e8765456e4108e725e1ffa48702f25"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "送颜倅之江西",
        "preface": "",
        "paragraphs": [
            "槛外江流知几霜，烦君著语吊滕王。",
            "琴中谁识啼乌曲，酒后任称司马狂。",
            "阁序尚留唐篆刻，剑光何预晋兴亡。",
            "此行遍览遗踪了，历有征书出建章。"
        ],
        "notes": "",
        "id": "14742d543f17d94c8dfbdd0bc501feb1"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "送傅提干",
        "preface": "",
        "paragraphs": [
            "渡江诸老尽兰荪，当日琳琅照一门。",
            "龙去难寻神剑迹，鹤归犹记旧巢痕。",
            "百年阀阅须关念，五里松楸易断魂。",
            "京浙故人无恙不，相逢记为问寒温。"
        ],
        "notes": "",
        "id": "4f86aaf917ffafc14d6ef1fdeec8c210"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "送蔡秀才之漳浦",
        "preface": "",
        "paragraphs": [
            "夜冷萤窗书倦看，解鞍南去路漫漫。",
            "霜干处士梅花圃，日照先生苜蓿盘。",
            "乞米剩堪供鹤料，钓鼇重怕坏鱼竿。",
            "何当著意抛妻子，共入深山学养丹。"
        ],
        "notes": "",
        "id": "b0ed3de130d196a311d6c15680e0c0e9"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "送林南恩入京",
        "preface": "",
        "paragraphs": [
            "曩赋登楼望故乡，边淮十丈战尘黄。",
            "已闻淝水返朱序，亦说汉庭怜孝章。",
            "千载青编如属国，一麾白发出炎荒。",
            "山林朝市终殊路，只待除书慰别肠。"
        ],
        "notes": "",
        "id": "a03bf97d8e2aa018af5317dda5331450"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "寄见首座",
        "preface": "",
        "paragraphs": [
            "借得茆斋傍涧泉，新年乐事胜常年。",
            "诗逢得意犹藏稿，琴畏知音自断弦。",
            "鲸浪粘天思渡海，狼烽照夜忆游边。",
            "崄途试尽身犹在，来共看云听雨眠。"
        ],
        "notes": "",
        "id": "c6e809b8e3ef19143957151a82494ae0"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "寄赵西岩",
        "preface": "",
        "paragraphs": [
            "暑退江城又素秋，想因怀土亦登楼。",
            "兰香盍称骚人佩，萱草难忘志士忧。",
            "纸上雕虫真害道，山中射虎胜封侯。",
            "四方弧矢男儿事，慎勿悲伤念少游。"
        ],
        "notes": "",
        "id": "95e0a8022da0dda04b590b9d3b51d27a"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "和陈宰诸官登罗汉阁看草书经卷韵",
        "preface": "",
        "paragraphs": [
            "柳公遗迹留芳扁，一度摩挲一叹嗟。",
            "佛阁僧居如穴蚁，梵编虫蠹失惊蛇。",
            "文占天上奎星聚，语到宵中斗柄斜。",
            "老衲畏寒仍戒酒，不能伴客赋梅花。"
        ],
        "notes": "",
        "id": "f8b93ec2860ec7f1e4fe7829a3e2feb5"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "代赵景贤和林定庵韵",
        "preface": "",
        "paragraphs": [
            "闲携竹杖过横塘，碧藕无花叶更香。",
            "斋后随僧同洗钵，醉中得句旋投囊。",
            "鱼沈似厌池光静，禽语如欣树影凉。",
            "更欲招邀鸥鹭伴，菰蒲深处共平章。"
        ],
        "notes": "",
        "id": "26330131fb53e162aa8c5219f89c3530"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "贺洪阳岩帅闽",
        "preface": "",
        "paragraphs": [
            "万马群中一马骢，击奸白简尚生风。",
            "衣冠南纪瞻鸣凤，云雨东山起卧龙。",
            "台阁难招真铁壁，林泉未隠且金狨。",
            "拥旄前有莆阳蔡，相继名齐石鼓峰。"
        ],
        "notes": "",
        "id": "355f7b5142009480ab25f314badd4016"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "寄智愚谷",
        "preface": "",
        "paragraphs": [
            "袖里明珠思暗投，衰颓未敢学伊优。",
            "座谈宁受鬼擘口，舟滞不嫌风打头。",
            "凤去麟亡千载远，蜗争蚁鬭几时休。",
            "百年等死分前后，说与髯兄一笑不。"
        ],
        "notes": "",
        "id": "86215ff8c3bb798248bd8e9d643beeac"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "拥炉",
        "preface": "",
        "paragraphs": [
            "俗客敲门以病辞，拥炉时复撚吟髭。",
            "雀栖梅日印孤影，蛛去簷风吹断丝。",
            "旧友渐稀增感慨，良辰易过莫寻思。",
            "六年世态看差熟，惟有青山无变姿。"
        ],
        "notes": "",
        "id": "ffb5d255cb01d3aeb2a7abfeb681a865"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "徂岁",
        "preface": "",
        "paragraphs": [
            "徂岁忙如电后雷，新年又下急符催。",
            "雪将解舞絮夸柳，春遣先锋花付梅。",
            "窗白看书俄晻霭，炉红炙手倏寒灰。",
            "凭栏大笑无人会，瞥尔晴空一鸟来。"
        ],
        "notes": "",
        "id": "e8d9ed1c13ceb22b67507666dd2d9a97"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "门径",
        "preface": "",
        "paragraphs": [
            "门径莓苔古意深，闭门懒复事参寻。",
            "棋图静见孙吴法，樵唱真闻韶濩音。",
            "米尽有方烹白石，丹灵无意化黄金。",
            "花飞又是春将莫，小复风前拥鼻吟。"
        ],
        "notes": "",
        "id": "b44c2e370ccd98ffd9d89692a3d8a4e2"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "采药",
        "preface": "",
        "paragraphs": [
            "每共樵翁采药归，晚晴荷锸又相随。",
            "行逢流水便乘犊，坐到烂柯因看棋。",
            "鸟踏高枝收坠果，人耕古冢得残碑。",
            "远公幸自逃名好，何必栽莲诳小儿。"
        ],
        "notes": "",
        "id": "e457799790bd825d2ee422b567bd90ff"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "首夏",
        "preface": "",
        "paragraphs": [
            "首夏山中风物和，不妨老子小婆娑。",
            "竹亭晴坐燕泥少，花迳晓行蛛网多。",
            "云表危峰干北斗，道傍古树识东坡。",
            "匡庐深处堪归隠，岁月澜翻奈老何。"
        ],
        "notes": "",
        "id": "8642810335a8fad6dcbb41817a651d57"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "题金山寺",
        "preface": "",
        "paragraphs": [
            "寺不干兴废，江流曾策勋。",
            "门栖征虏舰，僧诵设冥文。",
            "薄霭遮西日，归雕带北云。",
            "江心数峰小，传是晋人坟。"
        ],
        "notes": "",
        "id": "113cd081a9b1d76d6525b6ac7e89df38"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "晓登甘露寺楼",
        "preface": "",
        "paragraphs": [
            "秦吴相接处，远客独来游。",
            "秋尽斗移柄，曙分河隠流。",
            "马嘶残月垒，雁入向阳州。",
            "北望长江在，悠悠波浪愁。"
        ],
        "notes": "",
        "id": "4edb31a1d207f24c874edc14602e774e"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "偶成",
        "preface": "",
        "paragraphs": [
            "长年狎樵牧，门外即荒郊。",
            "瘦草牛羊路，高松鹳鹤巢。",
            "病来勤习定，老去懒寻交。",
            "常愧逃名者，深山自缚茆。"
        ],
        "notes": "",
        "id": "d77a118bb5f57c88197da93b5edc686f"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "孤山",
        "preface": "",
        "paragraphs": [
            "数树梅花地，先朝处士庐。",
            "柳凹人系马，萍破鹭窥鱼。",
            "空冢衣冠蜕，山房水石虚。",
            "白头旧园吏，曾见幸金舆。"
        ],
        "notes": "",
        "id": "28e6f1e311134ff9fffc3e95c0911cba"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "春寒",
        "preface": "",
        "paragraphs": [
            "松间灯夕过，顾影在天涯。",
            "雪暝迷归鹤，春寒误早花。",
            "艰难知世味，贫病厌年华。",
            "故国风尘外，无心更问家。"
        ],
        "notes": "",
        "id": "37926f607da205229bda3e59421d9a90"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "莫春",
        "preface": "",
        "paragraphs": [
            "门外柳花过，似予飘泊身。",
            "吟高妨定衲，客久羡归人。",
            "无药可医俗，有钱难买春。",
            "山中旧同伴，招隠寄书频。"
        ],
        "notes": "",
        "id": "80bd22a8cc62f091755249013966b7fd"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "游下竺御园",
        "preface": "",
        "paragraphs": [
            "山气晓常雨，晚晴溪见沙。",
            "荒园闲柳色，斜日淡梨花。",
            "访隠行过洞，思亲梦到家。",
            "十年此来往，今度鬓将华。"
        ],
        "notes": "",
        "id": "2fcecdbc15b0474b8f4e0b345e4300b5"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "山行晚归",
        "preface": "",
        "paragraphs": [
            "药迳入云林，晚晴扶杖吟。",
            "照泥星复雨，经朔月犹阴。",
            "树折怜巢覆，泉清见叶沈。",
            "爱闲自如此，不是学灰心。"
        ],
        "notes": "",
        "id": "46a65ebcaac312fff8bc7eaf15adcba8"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "郊原",
        "preface": "",
        "paragraphs": [
            "郊原春过后，日日长新梢。",
            "洗竹去蛛网，疎松留鹤巢。",
            "云衣慵补缀，月户自推敲。",
            "旧种梅花树，吾今与汝交。"
        ],
        "notes": "",
        "id": "3b33143ced971b2018a120831fee2cc2"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "送客宿九日山",
        "preface": "",
        "paragraphs": [
            "石灶断苔纹，摩挲吊隠君。",
            "风吹游子袂，月照古人坟。",
            "旧事残碑在，荒祠流水分。",
            "永怀山忽冥，红叶坠秋云。"
        ],
        "notes": "",
        "id": "8bc502d8b98f58b967d7bb56eb2218d4"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "哭元双杉",
        "preface": "",
        "paragraphs": [
            "哭公非故人，觉苑失龙麟。",
            "白日有明暗，青天无鬼神。",
            "戒珠常照夜，锁骨不栖尘。",
            "老我谁相问，空余影伴身。"
        ],
        "notes": "",
        "id": "75573cd45053860c5945ed2318df8da2"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "次愚谷游北山韵",
        "preface": "",
        "paragraphs": [
            "登山行复歇，脚力钝如蛙。",
            "宿雨少游客，荒畦多落花。",
            "公侯归蔓草，池馆破谁家。",
            "同是伤春者，留连惜物华。"
        ],
        "notes": "",
        "id": "6ca20a2f7f3e95a6eb48b0d394117f6b"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "送赵礼部将漕广东",
        "preface": "",
        "paragraphs": [
            "玉节畀名流，澄清十四州。",
            "元公著书处，葛老炼丹洲。",
            "星应郎官舍，霜侵使者裘。",
            "东南箕歛极，宽得一分不。"
        ],
        "notes": "",
        "id": "781d896d4b9e8ee7835843345b7c8b9c"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "送林节推  其一",
        "preface": "",
        "paragraphs": [
            "魁宿来临幕，不同常郡僚。",
            "名高饶荐剡，官满合归朝。",
            "彩旆倾城送，清声载路谣。",
            "丽谯虽末绩，亦自出云霄。"
        ],
        "notes": "",
        "id": "5729a91e4024522aefdf0c91bccd3da0"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "送林节推  其二",
        "preface": "",
        "paragraphs": [
            "幕皆资画诺，人最说君贤。",
            "判好堪呈佛，心清亦近禅。",
            "著书僧有传，执法吏无权。",
            "风雨东门路，分携忽黯然。"
        ],
        "notes": "",
        "id": "c51930a82ba58aa4527a58b7af956859"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "送颜主簿之怀安",
        "preface": "",
        "paragraphs": [
            "古廨大江边，多闲少俸钱。",
            "凤栖仇览棘，虹贯米家船。",
            "心静佛三昧，时来官九迁。",
            "外台兼督府，幕下正须贤。"
        ],
        "notes": "",
        "id": "7df99cfffedb89fc85a099d41b42d599"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "题狗葬刘家寺",
        "preface": "",
        "paragraphs": [
            "废殿何年寺，门开不见僧。",
            "犬眠莎砌日，鸦啄菜池冰。",
            "湿藓侵碑字，空巢缀壁层。",
            "谁家古祠在，无主夜烧灯。"
        ],
        "notes": "",
        "id": "0bc03271345457f213bdc92183cd17b2"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "除夕",
        "preface": "",
        "paragraphs": [
            "七十明朝是，年将衰并来。",
            "顽皮禁冷暖，老气压凶灾。",
            "铁砚穿何益，金丸跳不回。",
            "群儿爱伶利，与汝换痴呆。"
        ],
        "notes": "",
        "id": "3d0b534f8215689398c6571c03af7231"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "雪峰旧院",
        "preface": "",
        "paragraphs": [
            "住壁与云邻，荒畦虎迹新。",
            "樵鸣猿落果，鹰急鸟依人。",
            "阴磵澌经月，寒花开过春。",
            "鳌山前事在，独坐想芳尘。"
        ],
        "notes": "",
        "id": "b5bf50fbdfc6f1659dae492ab9be4ad1"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "新岁",
        "preface": "",
        "paragraphs": [
            "新岁七十三，驽痴不脱衔。",
            "搓绳谋系日，储药要医凡。",
            "魇鬼惊酣枕，村优笑戏衫。",
            "灾祥总由我，何必问巫咸。"
        ],
        "notes": "",
        "id": "94bb0bedab1b0fbdb45fbb4c42d3f3a5"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "次蒲心泉韵",
        "preface": "",
        "paragraphs": [
            "京华厌尘土，借屋瞰湖边。",
            "馿蹇驮诗笈，鸥闲傍酒船。",
            "啼鹃残月晓，细雨落花天。",
            "何日东林伴，同修莲社缘。"
        ],
        "notes": "",
        "id": "ee45ecd7358bf7de1480b43b4cc32951"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "策蹇",
        "preface": "",
        "paragraphs": [
            "策蹇下山椒，冬深寒意骄。",
            "瀑风吹帽湿，杉雪落衣销。",
            "梅嫩有花早，桐衰无叶凋。",
            "是山皆可隠，不用楚词招。"
        ],
        "notes": "",
        "id": "bb816aa0a47afc149ed7392c9d0b1356"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "古意  其一",
        "preface": "",
        "paragraphs": [
            "力耕野老嫌儿少，苦战将军羡级多。",
            "祇道乱离人死尽，朱门日日买青娥。"
        ],
        "notes": "",
        "id": "2cf7402889192a9ed3b3d552e93f86e6"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "古意  其二",
        "preface": "",
        "paragraphs": [
            "燕山烧营火照云，羽书夜半飞入秦。",
            "铁衣血冷不敢脱，功在将军不在身。"
        ],
        "notes": "",
        "id": "8d1d0688033cb878bebf0f4b576c2ff1"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "龙泉山中",
        "preface": "",
        "paragraphs": [
            "夜半岩间坐看星，千年老树有精灵。",
            "前山月上青枫顶，照见白鹇来听经。"
        ],
        "notes": "",
        "id": "1fe2beff7207378fbda35f240bb2ef72"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "题雅上人手抄唐诗后",
        "preface": "",
        "paragraphs": [
            "天孙锦段冰蚕茧，太古盘铭苍颉文。",
            "三百年来消息绝，无人为酬杜陵坟。"
        ],
        "notes": "",
        "id": "7d7916cb5f8ffab52ac1f15054feccb6"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "老马",
        "preface": "",
        "paragraphs": [
            "营司牵浴柳边池，玉沫垂衔步较迟。",
            "洗见箭瘢如有恨，将军忘却未侯时。"
        ],
        "notes": "",
        "id": "02afddf66b50092ef167da78ff86e651"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "墨梅",
        "preface": "",
        "paragraphs": [
            "水边烟外见横枝，画里寻思记旧诗。",
            "祇道老来风味减，铁心还自有愁时。"
        ],
        "notes": "",
        "id": "60ced6bcb060b0e967cdc22c094c30db"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "芭蕉",
        "preface": "",
        "paragraphs": [
            "瓦沟月暗乱萤飞，照见芭蕉叶上诗。",
            "忆得前时吟最苦，自携残烛拂蛛丝。"
        ],
        "notes": "",
        "id": "75f79e3522b352a03839cbd0e2097656"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "答罗野乞米",
        "preface": "",
        "paragraphs": [
            "山房岁晚冷如冰，欲访卢仝病未能。",
            "莫怪邻僧无米送，无人送米与邻僧。"
        ],
        "notes": "",
        "id": "31ea7684a951bf6025eba2c6e8b64b7c"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "题紫极宫晋桧",
        "preface": "",
        "paragraphs": [
            "老君坛西晋朝柏，拜坛道士头发白。",
            "卖丹得钱还酒客，肉重欲飞鹤无力。"
        ],
        "notes": "",
        "id": "fc59461b61d7581883ac80f873f87939"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "古松",
        "preface": "",
        "paragraphs": [
            "武夷洞中老松树，上有千年仙鹤巢。",
            "几度隔云茶臼响，山童树下拾枯梢。"
        ],
        "notes": "",
        "id": "dae75c12862bc34e7d9543cd03ec3b45"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "送米与陈监元",
        "preface": "",
        "paragraphs": [
            "鬓毛萧飒已成翁，奇怪胸中尽扫空。",
            "尚要俗人传好事，岁残乞米送卢仝。"
        ],
        "notes": "",
        "id": "6bb293858a3713c92337453fdd7acf55"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "雨后过光严寺",
        "preface": "",
        "paragraphs": [
            "小桥路入野僧家，山犬眠莎向日斜。",
            "庭户几时风雨横，粉墙压倒佛桑花。"
        ],
        "notes": "",
        "id": "ebdf3f6ab06eb29268b108593864f6d5"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "题范石湖淳熙中出守帖",
        "preface": "",
        "paragraphs": [
            "淳熙天子课农桑，黄合鸿儒绾郡章。",
            "文物升平今已远，断篇流落入僧房。"
        ],
        "notes": "",
        "id": "f6cfc9330c9a5f96c720062005301de8"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "题四画 桃花竹石鹤",
        "preface": "",
        "paragraphs": [
            "朝游金谷莫东市，心忆平泉身海涯。",
            "化鹤归来人不识，春风开尽碧桃花。"
        ],
        "notes": "",
        "id": "b2172d66be5bfe381e0afcbfdd5b6536"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "题四画 榴花竹石鹤",
        "preface": "",
        "paragraphs": [
            "剪翮花前老可哀，寄声鹰隼莫相猜。",
            "旧游赤壁君知不，曾伴坡仙作赋来。"
        ],
        "notes": "",
        "id": "8d0fb491bf0be5bc90b1f31ab28bc8aa"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "题四画 鬭鸡",
        "preface": "",
        "paragraphs": [
            "天宝三郎好鬭鸡，醉中官锦贱如泥。",
            "沉香亭北花含笑，不管渔阳胡马嘶。"
        ],
        "notes": "",
        "id": "2d69930f5505e1366e8baecbcb1946bb"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "题四画 一雄鸡立笼上一雌覆雏于笼",
        "preface": "",
        "paragraphs": [
            "田翁养鸡竹作笼，老雌恋雏不顾雄。",
            "催租无人岁常丰，杀身为黍堪酬翁。"
        ],
        "notes": "",
        "id": "ca2102d331bf176d9d5d01f5d3fa6d17"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "题六画 渊明",
        "preface": "",
        "paragraphs": [
            "寄奴开国势龙骧，转眼更齐又换梁。",
            "惟有先生赋归去，至今犹是晋文章。"
        ],
        "notes": "",
        "id": "dfcdbb5723bc5e0ba62ec135aff3785f"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "题六画 灵运",
        "preface": "",
        "paragraphs": [
            "昏朝麟醢凤遭烹，鸿盍高飞入杳冥。",
            "成佛生天俱妄想，筑台当日译何经。"
        ],
        "notes": "",
        "id": "475d51808c11aa02b5d502316fed23c1"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "题六画 太白",
        "preface": "",
        "paragraphs": [
            "脱𫖇殿上醉阳狂，触拨春风睡海棠。",
            "放逐一身穷不恨，三郎入蜀更郎当。"
        ],
        "notes": "",
        "id": "3eb956e65d4ddcc97bd7b97ee64c9ffe"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "题六画 东坡",
        "preface": "",
        "paragraphs": [
            "天津桥上听啼鹃，从此南人弄相权。",
            "多少衣冠落沙漠，朱崖宜著玉堂仙。"
        ],
        "notes": "",
        "id": "2fc5e1de66be2c00afae8d171c2fcb4b"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "题六画 少陵骑馿",
        "preface": "",
        "paragraphs": [
            "市桥日莫蹇馿嘶，双袖龙钟醉似泥。",
            "回首长安泪沾臆，落花何处杜鹃啼。"
        ],
        "notes": "",
        "id": "f1c0f0fa989bdcab3ccbf2cabd051ae7"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "题六画 浪仙骑馿",
        "preface": "",
        "paragraphs": [
            "官路骑馿突尹驺，尹曾骂佛去潮州。",
            "却从渠问推敲字，千古诗人作话头。"
        ],
        "notes": "",
        "id": "9ceda09927c91b5860b5f32a009a7e10"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "碧沼即事",
        "preface": "",
        "paragraphs": [
            "看书多事置书休，收歛胸怀入倚楼。",
            "送尽归鸿簷日晚，败荷疎柳一池秋。"
        ],
        "notes": "",
        "id": "922d12dd8abcd4e098b28a557a8772f0"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "清明游张园桃李盛开独梅花一株尚未零落",
        "preface": "",
        "paragraphs": [
            "傲寒开晚背时香，寻伴天荒地亦荒。",
            "不觉春风红紫閙，老翁偷入少年场。"
        ],
        "notes": "",
        "id": "0d13922abff011ac11ac69d0a28b06f8"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "少陵",
        "preface": "",
        "paragraphs": [
            "少陵弦断无胶续，鸾凤巢高隔五云。",
            "老子一身都是胆，要倾东海取龙筋。"
        ],
        "notes": "",
        "id": "05c3e56e4016131be4e0e3b4507692b7"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "春日湖上  其一",
        "preface": "",
        "paragraphs": [
            "燕外游丝暖欲迷，酒船吹笛水亭西。",
            "梨花唫苴桃花笑，恼杀春光醉似泥。"
        ],
        "notes": "",
        "id": "6c56a7512eac63e2075882083edb5638"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "春日湖上  其二",
        "preface": "",
        "paragraphs": [
            "晚寒晻霭失楼台，弦管声收野意回。",
            "柳下系舟觅闲伴，更无一个白鸥来。"
        ],
        "notes": "",
        "id": "6b7f48ed08787a3131bd218ff200025f"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "题画梅",
        "preface": "",
        "paragraphs": [
            "羌笛谁将花外吹，十年心事暗香知。",
            "夜寒瘦影侵衣袖，月满阑干独倚时。"
        ],
        "notes": "",
        "id": "2c2a8ee39e1c49fe89a88172bfbc627b"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "山行  其一",
        "preface": "",
        "paragraphs": [
            "麦畦微雨过，日照青湿湿。",
            "牧童坐短蓑，牛卧寒鸦立。"
        ],
        "notes": "",
        "id": "7828d09d0b2bec5e002eb1fb79cc918e"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "山行  其二",
        "preface": "",
        "paragraphs": [
            "归牛晚失犊，牧童学声唤。",
            "溪边白鹭鸶，衔鱼上田岸。"
        ],
        "notes": "",
        "id": "3d8a4494e38d58bbb0f860ce07e1c446"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "题侃古樵诗卷",
        "preface": "",
        "paragraphs": [
            "死别日益远，年衰梦亦无。",
            "忽开旧诗卷，泪洒白髭鬓。"
        ],
        "notes": "",
        "id": "6b8ccaaf2ef5c298d6a202a3dd5a2132"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "题东坡墨迹",
        "preface": "",
        "paragraphs": [
            "党籍英贤尽，长淮南北分。",
            "忠奸论方定，金璧购遗文。"
        ],
        "notes": "",
        "id": "c24fe676fdcaa4d191a5339c3c354dc8"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "骚词  其一",
        "preface": "",
        "paragraphs": [
            "获印兮汾阳，结茆兮湘之岗。",
            "湘之岳兮帝宫谒帝，帝不敢骄兮奔魑魅而走蜚龙。",
            "余行兮余意，一笑兮足惊一世。",
            "人不知兮谓余立异，岂人见兮胜帝。",
            "调古兮湘童，大道兮壶之中。",
            "白璧苍蝇兮何污，噤不敢陈兮君怒。",
            "苍苍上兮皇皇下，乐莫乐兮郴之土。",
            "藐郴城兮楚涯，身非余兮辱余奚为。",
            "策空鸣兮余去，人曰吾能料生不能料死。",
            "生可玩兮不可留，宛故庐兮风翛翛。"
        ],
        "notes": "",
        "id": "c0210ed202e993e8ca9a19d0b1e26432"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "骚词  其二",
        "preface": "",
        "paragraphs": [
            "山昙昙兮起云，山浪浪兮流水。",
            "神何为兮山中，岂怀忠兮放弃。",
            "沃牛炙兮疗饥，挈壶兮荷锸随之，生不封侯兮死何庙食为。",
            "是耶非耶，余不得而知。",
            "女巫兮击鼓，坎坎兮祠之下。",
            "帝不下招兮遗怒，馘长蛟兮缚雄虎。",
            "野无烽兮海无澜，马不用兮都且闲，都且闲兮神乎何以为御。",
            "振策而风兮回轩为雨，风雨时兮多黍稌，风休雨止兮神何处所。",
            "桂橑兮兰楣，朝云出游兮莫云来归。",
            "云辉辉兮神来归，云霏霏兮神来归。"
        ],
        "notes": "",
        "id": "54deeedb8751429af519432e7d5a6e09"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "祭佛照塔",
        "preface": "",
        "paragraphs": [
            "师在干淳，名塞穹壤。",
            "据妙喜室，鞭挞龙象。",
            "诸子迭出，如凤如麟。",
            "如雷破蛰，何草不春。",
            "余不肖孙，亦忝备位。",
            "芜辞匪渎，惟以识愧。"
        ],
        "notes": "",
        "id": "77cbc2985d4144fbb219c8a079e76095"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "祭端明尤木石",
        "preface": "",
        "paragraphs": [
            "昔大慧师，道鸣东南。",
            "率先伏膺，横浦紫岩。",
            "繇是徧交，渡江诸老。",
            "钩党牵连，优游岭岛。",
            "至今微言，皎若日星。",
            "公忽开卷，如暗得灯。",
            "遂登蓬山，乃掌太史。",
            "金銮应制，倚马万字。",
            "平生补衮，用功最深。",
            "群媢众嫉，独天赏音。",
            "宝祐一疏，据经引义。",
            "申救大臣，惟有去耳。",
            "疑公前身，即二张公。",
            "与大慧师，所立一同。",
            "末劫浮荣，磨灭谁纪。",
            "晚节芬芳，公真不死。",
            "公于大慧，世异心通。",
            "儒喜诋佛，公愈推宗。",
            "紫岩之铭，过者必式。",
            "酷哉秦火，毁珠陨璧。",
            "公重感慨，伐石再镌。",
            "著语未了，骑鲸翩然。",
            "某畴昔亲奉麈尾，霏屑冰座，墨妙堆几。",
            "俛仰之间，事往迹陈。",
            "更几百年，复生斯人。"
        ],
        "notes": "",
        "id": "bc08bd8cb82cfa6a9f1bdf23997cba51"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "祭观文忠惠赵节斋",
        "preface": "",
        "paragraphs": [
            "公真天人，谪堕尘世。",
            "方朔岁星，傅说箕尾。",
            "又疑山林，一念差耳。",
            "乐全僧身，忠宣佛位。",
            "夙弘愿力，出济事会。",
            "作民司命，寿国元气。",
            "神皇布政，夐古鲜俪。",
            "谁为谤书，阴受风旨。",
            "疾雷破柱，公不失匕。",
            "关弓射羿，公愈荐祢。",
            "山薮高深，天球粹美。",
            "出夷入险，更使迭帅。",
            "长淮虏冲，孽雏旁睨。",
            "飞囊走羽，秉钺危寄。",
            "初闻谢公，语误客异。",
            "复传孔明，食少敌喜。",
            "牋病乞闲，易苏旧治。",
            "大星竟陨，白鸡告祟。",
            "抚公平生，竹帛光炜。",
            "谅公精爽，河岳流峙。",
            "万锺千驷，浊世糠粃。",
            "五龙九鲲，乘云谒帝。",
            "某闽衲野鹤难系，公呼来霅，获望簪履。",
            "酒阑烛跋，孤客末至。",
            "香烟未散，三生弹指。",
            "纾百结肠，储一升泪。",
            "上悲法门，下哭知己。"
        ],
        "notes": "",
        "id": "c33da6e85e9a9dbdee14ab3508669931"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "辞观文赵忠惠坟",
        "preface": "",
        "paragraphs": [
            "公归兜率，局面屡变。",
            "青云交绝，珠履客散。",
            "白傅草堂，裴公经院。",
            "僧定未起，樵柯将烂。",
            "老鹤倦飞，不慕霄汉。",
            "驽马恋主，非贪豆栈。",
            "风雨忧愁，常占春半。",
            "昔倚山岳，今悲露电。",
            "语犹在耳，事不如愿。",
            "病忆故乡，一筇易办。",
            "受恩莫报，迟回眷眷。",
            "入西州门，泪流被面。",
            "知音永已，弦断琴爨。",
            "袖香告辞，用写缱绻。"
        ],
        "notes": "",
        "id": "9e86d0e2e208047651c59e3b1c5a4e3b"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "祭静江帅曾吏部",
        "preface": "",
        "paragraphs": [
            "公掾富沙，来就师语。",
            "少服师训，称公豪举。",
            "后二十年，麾节煌煌。",
            "老客辇寺，传公除郎。",
            "桂联荆渚，朔风孔棘。",
            "见公起家，大刀长戟。",
            "冠弹复挂，印刻复销。",
            "羡公枪榆，如抟扶摇。",
            "如生马驹，不受控勒。",
            "如钢百炼，愈不改色。",
            "士不患才，患不身修。",
            "修身既才，奚訾奚尤。",
            "士挟一能，足以駴世。",
            "公百其蕴，而不尽试。",
            "私尝啧啧，叹公不逢。",
            "公笑谓予，子何褊胸。",
            "坟寺虚席，乃命扫洒。",
            "曰子非我，子岂肯下。",
            "感激怀人，慷慨受知。",
            "愧无黄金，铸钟子期。",
            "事与心违，公又仙去。",
            "精灵地下，知予心事。",
            "哭西州门，何必羊侯。",
            "万事宛如，华屋山丘。"
        ],
        "notes": "",
        "id": "648eed6ba7c0155df16269e591679384"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "祭粹古云代",
        "preface": "",
        "paragraphs": [
            "乌乎古云，蔚有时誉。",
            "执古刀尺，割弃华组。",
            "宿钞成山，臆断意取。",
            "群疑塞胸，耳领心悟。",
            "汲汲著书，恢恢养士。",
            "猗公之起，惟皇有旨。",
            "猗法之嗣，惟北峰有子。",
            "远矣北峰，曰公是似。",
            "胡不百年，后学之思。",
            "公不百年，后学思之。",
            "矧予卜邻，岁寒畴依。",
            "稚予阅朋，至老无几。",
            "惟兹不磨，昭然永垂。"
        ],
        "notes": "",
        "id": "62efa331d2fed53efc8b4ad348c587af"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "祭介石",
        "preface": "",
        "paragraphs": [
            "末俗住山，尤贵黄纸。",
            "造物畀公，共衰病至。",
            "既病之矣，复遇岁艰。",
            "当八面风，撑百漏船。",
            "漫刺衔袖，临斋乞米。",
            "骄儿索饭，饥嗔饱喜。",
            "我行四方，阅士如墙。",
            "小智虚夸，妄夫荒唐。",
            "宣绍命脉，干淳气魄。",
            "天悭地閟，神盍宝惜。",
            "冷灰粟焰，将晓景星。",
            "泯灭甚易，佛法替陵。",
            "同时爱憎，异世悲慨。",
            "诸君不信，有遗录在。",
            "我作苦语，模写虚空。",
            "泪尽血续，夫岂为公。"
        ],
        "notes": "",
        "id": "bd052fff8c7325f4a16322af0d9d9d6e"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "祭光孝南老",
        "preface": "",
        "paragraphs": [
            "我昔游浙，多贤友朋。",
            "老归故山，耳冷如冰。",
            "忽闻君来，语作吴馨。",
            "白而长身，美髯垂膺。",
            "未几月台，挝鼓腾腾。",
            "巍然广座，摄衣而升。",
            "我忝隣居，复为交承。",
            "君素恢疎，不立户庭。",
            "舌端骋辞，驱涛卷霆。",
            "疾谁使之，一瞑不醒。",
            "七尺桐棺，萧然行幐。",
            "侑此瓣香，感慨曷胜。"
        ],
        "notes": "",
        "id": "d2644f4014b1dc39239984014fe70435"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "祭果南涧南叔凯",
        "preface": "",
        "paragraphs": [
            "我憩闽北，叔凯枉顾。",
            "出南涧书，剧谈至暮。",
            "言昔之夜，得梦怪奇。",
            "当与藏叟，会阿耨池。",
            "想耶因耶，一笑眇邈。",
            "执手告戒，义均骨肉。",
            "心平行粹，爱南涧翁。",
            "人百忤之，而无愠容。",
            "凯病且贫，户满客屦。",
            "翁常解衣，骚骚治具。",
            "嘉翁风致，古人所难。",
            "鄙夫悭啬，拔毫如山。",
            "吁嗟衰年，失二益友。",
            "耨池西方，游必俱不。",
            "昼诗绝吟，永帖罢挥。",
            "猨哀鹤怨，金环不归。",
            "吊既后时，奠复不早。",
            "瓣香忏悔，泪湿春草。"
        ],
        "notes": "",
        "id": "7685ba0ea58d57be0b7d039dcee2eb59"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "祭见首座",
        "preface": "",
        "paragraphs": [
            "佛法下衰，众魔峥嵘。",
            "如虎而祴，白昼市行。",
            "晚交得君，如黄河清。",
            "君与予谈，洞见底里。",
            "予建一事，君曰可纪。",
            "予出一辞，君曰入理。",
            "狂猘狺狺，嗾之者谁。",
            "君蹑予足，怒形于辞。",
            "古有徇义，舍父背师。",
            "曷不千指，曷不百岁。",
            "神祐靡专，贵奸寿悖。",
            "谓天昭昭，天实茫昧。",
            "君素清苦，简洁自持。",
            "如政黄牛，标韵过之。",
            "有德操才，得疾亦奇。",
            "浮华眼前，道义千古。",
            "昔有微言，噤不敢吐。",
            "含哀以告，君必领悟。"
        ],
        "notes": "",
        "id": "fa32f8b5b41296a878339784e67880b6"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "祭崇福肇老",
        "preface": "",
        "paragraphs": [
            "兄主两山，无顷刻暇。",
            "踆踆走俗，类古普化。",
            "人始不识，睢盱猜讶。",
            "徐察情真，有朴无诈。",
            "翕然同声，真本色者。",
            "未几废宇，耽耽大厦。",
            "昔瓶无粟，今廪多稼。",
            "松弯易地，筋力已谢。",
            "犹命肩舆，日谒百舍。",
            "车殆马烦，途远将夜。",
            "一身破甑，万事飘瓦。",
            "追惟何及，抚事悲咤。",
            "飞书别我，历举昔话。",
            "云何良友，天不少借。",
            "一香永诀，老泪盈把。"
        ],
        "notes": "",
        "id": "f3adc036ec446d119daaf8e4cca3fc9c"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "祭侃古樵塔",
        "preface": "",
        "paragraphs": [
            "嘉定之间，公壮我少。",
            "意气尽同，岂但同调。",
            "众夸蝇声，而出蚓窍。",
            "一唱十和，抚掌称妙。",
            "公独雄浑，间见奇峭。",
            "如行空麟，如追风骠。",
            "拥絮曦簷，炀袍夜燎。",
            "俄聚忽散，人事难料。",
            "遥睇吴云，夐绝闽徼。",
            "每得尺书，恍陪色笑。",
            "龙钟出岭，只影自吊。",
            "回思岁月，真过野烧。",
            "偻指旧游，半堕缥渺。",
            "叫公不应，一灯谁绍。",
            "铢香后时，幸毋我诮。",
            "飞锡何之，山深猨啸。"
        ],
        "notes": "",
        "id": "24823750d2c2aa34e65edbc7d9fa361c"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "祭双杉塔",
        "preface": "",
        "paragraphs": [
            "甲午之冬，一笑分袂。",
            "交游累千，名字难记。",
            "公虽它乡，常在眼底。",
            "公今隔世，犹见梦寐。",
            "念昔与公，情同昆弟。",
            "老离闽山，再饮吴水。",
            "三十年间，死尽流辈。",
            "顾瞻浮图，洪木翳翳。",
            "丛林凋疎，变习日异。",
            "愿起公死，为砭为剂。",
            "为师为承，为祥为瑞。",
            "千载追难，百年满易。",
            "意长景促，人往物是。",
            "春寒野阴，感慨歔欷。"
        ],
        "notes": "",
        "id": "747d8b93864f22f19bc35c8e5e044688"
    },
    {
        "author": "释善珍",
        "dynasty": "宋",
        "type": "诗",
        "rhythmic": "",
        "title": "祭愚谷",
        "preface": "",
        "paragraphs": [
            "前春还闽，道传公病。",
            "聪明忽痴，医不识证。",
            "石门迎见，悲喜深省。",
            "莫年客土，相依为命。",
            "太白残月，同光共影。",
            "吾曹恢疎，世路机穽。",
            "身犹弃遗，奚顾堕甑。",
            "古琴绝弦，缺铛折柄。",
            "二子谈禅，时隠几听。",
            "退士献书，阿婆窥镜。",
            "鬼笑揶揄，人笑齿冷。",
            "少日与公，讲明素定。",
            "丹心如铁，空橐如罄。",
            "千载意长，百年俄顷。",
            "一死一生，遇此衰境。",
            "姜盐鬻茶，油葱浇餠。",
            "唤公不应，老泪泉迸。"
        ],
        "notes": "",
        "id": "499b80feb6bbac1f40b7cfe52686308b"
    }
]