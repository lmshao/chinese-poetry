[
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "庐山杂兴  其一",
        "preface": "",
        "paragraphs": [
            "古帝论匡山，南国之德镇。",
            "迩来得跻攀，此语始吾信。",
            "雄雄压九江，矗矗排万仞。",
            "青天落飞瀑，白日雷霆震。",
            "石镜俄忽开，孤光舞而运。",
            "异花无冬春，瑶草亦芳润。",
            "远公初渡江，道誉蔼东晋。",
            "刘雷赞高风，遯世各无闷。",
            "陈迹虎溪头，于今谁与讯。"
        ],
        "notes": "",
        "id": "d23845d98660b7cbc50df109682eefd3"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "庐山杂兴  其二",
        "preface": "",
        "paragraphs": [
            "众峰势连环，万叠不可穷。",
            "香炉独秀拔，佳气常葱葱。",
            "长风卷游雾，晓壁开曈眬。",
            "招提出其下，楼观排青红。",
            "回眸盻五老，刻削金芙蓉。",
            "宜哉谪仙子，爱此巢云松。"
        ],
        "notes": "",
        "id": "ca5ffd6a4783cd5e30550b90fb9bcda4"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "庐山杂兴  其三",
        "preface": "",
        "paragraphs": [
            "白鹤峰后原，逶迤旷平陆。",
            "道周问樵子，古实青牛谷。",
            "披榛得径路，曳杖惊麋鹿。",
            "鲍生古骚人，曾过炼师宿。",
            "明月古坛边，题诗记修竹。",
            "兹焉废耕陇，岁晏空菽粟。",
            "薄日静衔山，惊湍泻哀玉。",
            "回首睇吾庐，风幡隔林麓。"
        ],
        "notes": "",
        "id": "8822d6c1e42e6ec8b45a1b76ed5fae59"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "庐山杂兴  其四",
        "preface": "",
        "paragraphs": [
            "山南信美矣，山北尤增奇。",
            "春风锦绣谷，红素自相依。",
            "梯空上绝𪩘，云日惊倒窥。",
            "崖壁晕祥光，五色成颇梨。",
            "旁通大林寺，松竹短且欹。",
            "乐天当日游，四月桃始披。",
            "余龄愿寄此，永与人世违。"
        ],
        "notes": "",
        "id": "086d98d985c626d88d501896be79d52c"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "庐山杂兴  其五",
        "preface": "",
        "paragraphs": [
            "少文好山林，每往辄忘归。",
            "余生千载后，独与斯人违。",
            "朅来炉峰下，结宇聊栖迟。",
            "长林拱茂木，九夏遗炎曦。",
            "溪雨昼忽破，藤花照清漪。",
            "黄鹂语深竹，可听不可窥。"
        ],
        "notes": "",
        "id": "b6e55b9cd986fce339fbc8f007394947"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "庐山杂兴  其六",
        "preface": "",
        "paragraphs": [
            "暮峰腾玄云，飞雨来滂沱。",
            "乱点洒苍壁，森森挂青萝。",
            "须臾涨前溪，荡荡浮银河。",
            "中流转巨石，出没如鼋鼍。",
            "天宇夜开霁，星蟾莹摩挲。",
            "玲珑辨崖树，宛转照庭柯。",
            "咏诗无桀句，奈此佳景何。"
        ],
        "notes": "",
        "id": "dffa5be06d455b0c08547e37d6f22768"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "庐山杂兴  其七",
        "preface": "",
        "paragraphs": [
            "中岩不知暑，但觉昼景长。",
            "朝来出孤定，踽踽行西冈。",
            "风泉漱石齿，松雨飞苍苍。",
            "猿鸟亦我喜，鹿麋还相将。",
            "乔林积翠下，粲然瞩孤芳。",
            "冉冉抱绝格，霏霏浮暗香。",
            "山祇善守护，每吐云雾藏。",
            "寄言樵苏子，慎勿轻摧伤。"
        ],
        "notes": "",
        "id": "848b8cd744b9ffa95af03458bcda7b50"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "庐山杂兴  其八",
        "preface": "",
        "paragraphs": [
            "龙湫亘三峡，草木皆森奇。",
            "禅余得支径，别坞行逶迤。",
            "上人吴门秀，邈有方外姿。",
            "芒鞋衬两足，策策欣相追。",
            "秋田罢刈获，云水明空陂。",
            "双双林中禽，文彩光陆离。",
            "雍容事饮啄，相顾忘惊飞。",
            "鲜飚忽腾馥，岩桂飘葳蕤。",
            "峰端卧落日，眷此忘还期。"
        ],
        "notes": "",
        "id": "d4e1dfa80f73bf509e9c70bb7a142c17"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "庐山杂兴  其九",
        "preface": "",
        "paragraphs": [
            "霜清玉绳晓，涧谷风未号。",
            "澄潭不可极，俛盼惊骨毛。",
            "岂不有神物，于兹能遁逃。",
            "海日射两崖，余辉何昭昭。",
            "游鳞出岸穴，翻覆如银刀。",
            "偶来殊不恶，胜事俄所遭。",
            "聊为五字咏，远愧谢与陶。"
        ],
        "notes": "",
        "id": "ddee4fb4a4b9a590e296705ba0884b82"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "庐山杂兴  其一○",
        "preface": "",
        "paragraphs": [
            "山深云物清，挹玩洗浮虑。",
            "昨日行涧南，飘然即芒屦。",
            "风潭耿危彴，晚与樵争度。",
            "隔水认梅花，方惊岁华暮。",
            "幽人眇江海，乐事期谁预。",
            "山月独多情，娟娟迟归路。"
        ],
        "notes": "",
        "id": "c9e0e10679a7fbf5fbd9895199b49f32"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "庐山杂兴  其一一",
        "preface": "",
        "paragraphs": [
            "高岩吐奇云，倏忽千万丈。",
            "援毫欲名貌，卷缩非一状。",
            "飞仙或遨游，隠隠出其上。",
            "惊飚忽吹灭，转盻惟清嶂。",
            "山中胜事多，彼俗谁能亮。"
        ],
        "notes": "",
        "id": "2b475018d6a5d68428eab8736fff5df2"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "庐山杂兴  其一二",
        "preface": "",
        "paragraphs": [
            "圆月未出岭，众峰环苍苍。",
            "裴回倚修竹，迟此清夜光。",
            "俄惊众木颠，滟滟浮银潢。",
            "玉兔既且跃，浮云亦难妨。",
            "须臾经中天，下瞩被八荒。",
            "却瞻中外官，森森敛低昂。"
        ],
        "notes": "",
        "id": "a567a321d46f0481945827705831aafa"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "庐山杂兴  其一三",
        "preface": "",
        "paragraphs": [
            "一月庐山阳，光风动林壑。",
            "阴崖拆曾冰，隠隠飞溜落。",
            "曦和伯化工，万汇欣并作。",
            "匆匆鸟声聒，艳艳花雾薄。",
            "瘦骨喜攀跻，芒鞋便荦确。",
            "期遇山阿人，赏心将共托。"
        ],
        "notes": "",
        "id": "ec76aa149513e66b6ef4d4021233d55a"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "庐山杂兴  其一四",
        "preface": "",
        "paragraphs": [
            "五更山雨余，海月漏云表。",
            "流辉入庭户，烱烱白如缟。",
            "百舌语空林，关关催欲晓。",
            "众禽亦和鸣，为我释孤抱。",
            "杉松本奇姿，洗涤看愈好。",
            "惆怅桃李花，东风卷如扫。"
        ],
        "notes": "",
        "id": "d879173db9d1453cafc6d2e056d16d53"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "庐山杂兴  其一五",
        "preface": "",
        "paragraphs": [
            "通玄接香谷，夹道青松直。",
            "高秋得微雨，秀色寒更碧。",
            "林梢挂红子，照眼明的的。",
            "散策从所欢，悠悠事遐历。",
            "僧坊媚烟篆，笑语恋几席。",
            "陶谢安在哉，空山独行迹。"
        ],
        "notes": "",
        "id": "51955d0ecbc43c908471f8612d9b4a58"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "陈季常静庵",
        "preface": "",
        "paragraphs": [
            "庞公与少陵，不肯入州府。",
            "畏人嫌其真，但喜归茅宇。",
            "先生岂其徒，与世亦龃龉。",
            "年来作庵榜以静，静非对动默即语。",
            "闭门谢客亲荷锄，秀甲珍芽春满圃。",
            "黄鸡白酒厌妻孥，醉以诗书相媚娬。",
            "况复家传侍郎后，缥囊玉匣收奇古。",
            "宝刀错落走金蛇，至药晶荧啸铅虎。",
            "先生妙龄已绝人，放浪江湖弃簪组。",
            "居闲自不减前烈，遇物阴施功不数。",
            "我疑造物已收录，富贵来寻君勿阻。",
            "不然骑鹤扣玄关，跨跞松乔攀佛祖。"
        ],
        "notes": "",
        "id": "5ddd0aae493dfdc303cca387d5632e40"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "何氏寒碧堂",
        "preface": "",
        "paragraphs": [
            "城东十亩春萧瑟，修竹漫山蔼如栉。",
            "飕飕细浪鸣石齿，黯黯苍云翳朝日。",
            "虚堂正在无有处，不惜千竿开翠密。",
            "鸣鸠野鹊亦解喜，颉颃穿林语啾唧。",
            "但得凉阴过酒樽，莫辞晚色侵书帙。",
            "蓬莱仙人为书榜，笔端矫矫龙蛇逸。",
            "壮观南来无与伦，千载风流君不失。"
        ],
        "notes": "",
        "id": "51873c704d9ea99c18d6686a5262a714"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "玉荆山人崔君草堂",
        "preface": "",
        "paragraphs": [
            "玉荆山苍势蜿蜒，玉荆涧碧涵漪涟。",
            "山人结庐占幽绝，如使世俗来无缘。",
            "窗前松竹交夏荫，砌下红紫争春妍。",
            "清肠终日饱葵藿，耳目久厌论腥膻。",
            "山空月昼猨鸟寂，象床拂拭翻朱弦。",
            "泠然细韵发幽指，妙意自得人谁传。",
            "乌巾席帽事高格，蹇馿独跨何翩翩。",
            "行当近林就卜筑，与子来往聊穷年。"
        ],
        "notes": "",
        "id": "80ea036509c420d6b201cb7982ef0e63"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "虚寂堂",
        "preface": "",
        "paragraphs": [
            "吾闻卓道士，操节如冰霜。",
            "学窥老庄本，渊然閟光芒。",
            "当时世莫识，落魄依四方。",
            "尝为京洛游，不践声利场。",
            "衣裾卷尘土，独鹤翻南翔。",
            "千里不驻足，飘飘指浔阳。",
            "浔阳多名山，飞仙共徜徉。",
            "晚岁隠城郭，古宫极凄凉。",
            "千金售邻壤，增筑成虚堂。",
            "流尘断四壁，虚白浮中央。",
            "惜哉今已往，吊影空叹伤。",
            "頼有贤弟子，黄冠挺昂藏。",
            "区区慕高格，绰欲传芬芳。",
            "逐客苏太史，堂堂国之良。",
            "言为天下重，墨妙逾珪璋。",
            "为君易华榜，庭户增辉光。",
            "风流满江左，知子非寻常。"
        ],
        "notes": "",
        "id": "d137d311d8485c8458596a11f058aa7b"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "游咏真洞赠陶道人",
        "preface": "",
        "paragraphs": [
            "渊明骨已朽，陈迹尚可求。",
            "我复识其孙，长鬣青两眸。",
            "相去仅千载，犹能继风流。",
            "寄迹黄冠中，神姿邈清修。",
            "相携行洞天，暝色蔼已浮。",
            "松寒语栖鹤，潭静眠苍虬。",
            "兰膏照深夜，风磬鸣重楼。",
            "吾庐閟三峡，清净亦此侔。",
            "何时驾鹿车，访我西林丘。"
        ],
        "notes": "",
        "id": "a32dede780eba2cdbe8597ffa9691256"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "廖司法挽辞",
        "preface": "",
        "paragraphs": [
            "吾闻廖夫子，名大不得睹。",
            "读书尽五车，行义拔前古。",
            "聚徒从妙龄，所至变邹鲁。",
            "身虽甘陋巷，志欲望伊吕。",
            "风云苟超腾，名教当有补。",
            "蹉跎鬓毛改，寸禄晚方取。",
            "青衫适南营，素幔归湓浦。",
            "秋原起新陇，寂寞一抔土。",
            "悲歌动闾里，清血洒如雨。",
            "兰玉已含芳，行看秀庭户。"
        ],
        "notes": "",
        "id": "811e45f55dc8f588982f120ebfda4e67"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "绝句",
        "preface": "",
        "paragraphs": [
            "高岩有鸟不知名，款语春风入户庭。",
            "百舌黄鹂方用事，汝音虽好复谁听。"
        ],
        "notes": "",
        "id": "d8ea9fb69658b9a8154305f0b6b730f1"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "览秀亭",
        "preface": "",
        "paragraphs": [
            "飞甍巨栋出高墉，览秀开亭实有功。",
            "湓水秋横帘幙外，庐山晴落酒杯中。",
            "俯窥城郭千艘转，仰见星河四面同。",
            "江左元规存旧观，孟侯还此继高风。"
        ],
        "notes": "",
        "id": "cf80bc94066b124fdcb09ff3e9fd9f3f"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "归宗道中",
        "preface": "",
        "paragraphs": [
            "朝日未出海，杖藜适松门。",
            "老树暗绝壁，萧条闻哀猨。",
            "迤逦转谷口，悠悠见前村。",
            "农夫争道来，聒聒更笑喧。",
            "数辰竞一墟，邸店如云屯。",
            "或携布与楮，或驱鸡与㹠。",
            "纵横箕箒材，琐细难具论。",
            "老翁主贸易，俯仰众所尊。",
            "区区较寻尺，一一手自翻。",
            "得无筋力疲，两鬓埋霜根。",
            "吾乡东南会，百货常源源。",
            "金镮衣短后，群奴列昆仑。",
            "通衢旅犀象，颠倒同篱藩。",
            "鲛绡与翡翠，触目亦已繁。",
            "少壮供所役，耆年卧高轩。",
            "翁今处穷独，未易听我言。",
            "且当具盐米，归家饭儿孙。"
        ],
        "notes": "",
        "id": "5416431e44a8801b9ac518a5932d6803"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "寄王慎中教授",
        "preface": "",
        "paragraphs": [
            "高人屏迹匡庐山，不入州府今几年。",
            "煮葵烹藿日一饭，目光炯炯明星悬。",
            "行修道富神所怜，绛帐弟子如云烟。",
            "忆昨秋风宿曾𪩘，杖藜扣户君未眠。",
            "阶松影月不到席，耿耿唯有青灯然。",
            "高谈一倾百虑洗，似拂蒿艾披兰荃。",
            "清诗落笔有余地，顷刻百纸珠玑联。",
            "锦囊别后有新句，勿惜东使聊相传。"
        ],
        "notes": "",
        "id": "f40694ac08180d3b93466ff5705d046b"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "夏日山居  其一",
        "preface": "",
        "paragraphs": [
            "杜宇鸣春已歇，蔷薇尚有余花。",
            "吾庐宛同彭泽，遶屋美荫交加。"
        ],
        "notes": "",
        "id": "15a1cddd699e7fb45bc5827260ce2b16"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "夏日山居  其二",
        "preface": "",
        "paragraphs": [
            "苦笋争抽豸角，枇杷竞吐骊珠。",
            "午饭松间睡足，茶瓯满泛云腴。"
        ],
        "notes": "",
        "id": "b2a61e02817e59c8b578390a68f3d55b"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "夏日山居  其三",
        "preface": "",
        "paragraphs": [
            "纨扇轻裁孤月，竹簟冷织双纹。",
            "呼取凉襟幽吹，拂开乱眼浮云。"
        ],
        "notes": "",
        "id": "fa0976c93384624a332679a1abc1421b"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "夏日山居  其四",
        "preface": "",
        "paragraphs": [
            "麦浪遥翻陇底，云峰忽起空端。",
            "拄杖支颐松下，直须细细吟看。"
        ],
        "notes": "",
        "id": "b2ff46f277dc937267ca63ec8509a80a"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "夏日山居  其五",
        "preface": "",
        "paragraphs": [
            "山月明含草木，溪风暗度襟裳。",
            "寂寂帘栊夜半，羽虫相趁飞扬。"
        ],
        "notes": "",
        "id": "43ddfba424b336de0756853a8d00de35"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "夏日山居  其六",
        "preface": "",
        "paragraphs": [
            "阴洞石床初扫，谁来共饭胡麻。",
            "鸟道新疏碧注，为君沉李浮瓜。"
        ],
        "notes": "",
        "id": "5888333fd1a973ee98c8f763d170e345"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "夏日山居  其七",
        "preface": "",
        "paragraphs": [
            "古径斜依杉竹，薰风永日无人。",
            "噪鹊鸣鸠去后，一声幽磬南邻。"
        ],
        "notes": "",
        "id": "bd9807361216b19c28cf588ecb8b0783"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "夏日山居  其八",
        "preface": "",
        "paragraphs": [
            "门外溪行碧玉，林梢日堕黄金。",
            "好景莫愁吟尽，会看月出遥岑。"
        ],
        "notes": "",
        "id": "9f5995533111562e9a4383da5c27563b"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "夏日山居  其九",
        "preface": "",
        "paragraphs": [
            "山雨洗开林幄，梧桐日射荆扉。",
            "傍砌榴花初吐，照人特地光辉。"
        ],
        "notes": "",
        "id": "20ac5e4892933c2c68d372ebbd38c50b"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "夏日山居  其一○",
        "preface": "",
        "paragraphs": [
            "远壑尚余残照，飞蚊已闹前簷。",
            "巢燕归来何暮，呼童为汝开帘。"
        ],
        "notes": "",
        "id": "62e8ff18a4528145f657b30d80cc50e4"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "秋江",
        "preface": "",
        "paragraphs": [
            "赤叶枫林落酒旗，白沙洲渚夕阳微。",
            "数声柔橹苍茫外，何处江村人夜归。"
        ],
        "notes": "",
        "id": "0b681b37182c89a01a41d01f05aa0594"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "周茂叔郎中濂溪",
        "preface": "",
        "paragraphs": [
            "莲花峰下水，东出其流长。",
            "十里漱石齿，锵然韵珩璜。",
            "坡陀滀野岸，烱烱浮明光。",
            "衣冠有旷士，眷此宜徜徉。",
            "乞身不待老，结屋栖其旁。",
            "高风慕箕颍，不羡尚书郎。",
            "松菊手自插，葱葱蔚连冈。",
            "了无川泽营，庶以廉自方。",
            "禽鱼出阶堑，讵识矰缴防。",
            "云山侑几席，风月非迎将。",
            "万事委空洞，颓然寄壶觞。",
            "诗书丛屋壁，教子心独强。",
            "翘翘双凤雏，炳炳具文章。",
            "婆娑刷劲翮，云汉期翱翔。",
            "高名与溪水，千载同汤汤。"
        ],
        "notes": "",
        "id": "0ac6584b050a10b86d49bf5577f20be6"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "陶宣德逸老堂  其一",
        "preface": "",
        "paragraphs": [
            "湓浦城南旧隠沦，一堂无地可栖尘。",
            "石床春卧荼醾砌，撩乱余花堕酒巾。"
        ],
        "notes": "",
        "id": "7e80974416d451f7d70d296cbb5b2a6b"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "陶宣德逸老堂  其二",
        "preface": "",
        "paragraphs": [
            "归来诗酒洽天机，骚客无烦咏式微。",
            "三径就荒松菊在，洗除蒿艾浄秋晖。"
        ],
        "notes": "",
        "id": "b212890eb2c2592e8dc5fb88299baffa"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "夜渡采石",
        "preface": "",
        "paragraphs": [
            "沧江夜半月沉辉，客子行舟失渺弥。",
            "不用然犀刚照耀，波间百怪恶人窥。"
        ],
        "notes": "",
        "id": "1809693a07b4d96d29a831884f7bb492"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "秋日西园  其一",
        "preface": "",
        "paragraphs": [
            "日月更代显，光华难并留。",
            "昔人尚行乐，俯仰无暂休。",
            "平居得君子，出处常相求。",
            "良辰援余臂，共作西园游。",
            "极目瞰平野，缅然见苍洲。",
            "千林澹霁色，万韵生凉秋。",
            "露华漙菊英，蔼蔼香可揉。",
            "参差间畦垅，芋栗森相俦。",
            "绿蔓无芳姿，碧花茂牵牛。",
            "低回瞩篱落，树影环清流。",
            "赏物志已谐，何用登蓬丘。"
        ],
        "notes": "",
        "id": "10adec5c16e4205e9161aeae3882f184"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "秋日西园  其二",
        "preface": "",
        "paragraphs": [
            "山家无外营，超然闭幽室。",
            "薄团北窗下，默坐终永日。",
            "炎景忽差池，凉飚动萧瑟。",
            "中林多橘柚，粲粲垂华实。",
            "凭高试裴回，幽兴遽超逸。",
            "云霞散平冈，太白空际出。",
            "禽归杳莫辨，积翠锁深蔚。",
            "吁哉宇宙间，濩落竟一物。",
            "胡为市朝客，终岁浪汩没。",
            "翳吾乐余生，胜事良可诘。",
            "放怀在冥冥，身世两俱失。"
        ],
        "notes": "",
        "id": "589a602bc93bf5af0c892703c08f081b"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "秋日西园  其三",
        "preface": "",
        "paragraphs": [
            "尝闻晋支遁，矫志归沃洲。",
            "千载激清风，邈哉谁与俦。",
            "余今虽不敏，万事非身谋。",
            "朅来卧穷谷，未觉慙先修。",
            "一法尚无遣，何劳问三休。",
            "卷舒在至理，赏咏归优游。",
            "采薇陟曾阿，濯足依涧流。",
            "但惊桂花拆，讵识江汉秋。",
            "沧溟空汗漫，无意狎群鸥。"
        ],
        "notes": "",
        "id": "0074de9905e05102529245a4ca2ee57b"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "秋日西园  其四",
        "preface": "",
        "paragraphs": [
            "忆昔少壮时，意气摩云霓。",
            "游心黄卷间，岂顾白日西。",
            "由来昧根本，旦旦从所迷。",
            "迩独悟无为，文字如委泥。",
            "物生岂高下，至道良自齐。",
            "青山绕吾庐，开户众鸟啼。",
            "晓日上乔木，秋光媚回溪。",
            "畸人长往来，绝壁同攀跻。",
            "遐天浄若扫，旷目无端倪。",
            "楚客一何苦，登临独曈曈。"
        ],
        "notes": "",
        "id": "090381ef5195da818b0e65faa7932e00"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "秋日西园  其五",
        "preface": "",
        "paragraphs": [
            "秋山夜来雨，云气朝尚昏。",
            "禅庭无来辙，但见落叶繁。",
            "石室暗灯火，天容开霁痕。",
            "耳目思远适，旷然启曾轩。",
            "长谣缓轻策，去去穷深源。",
            "方塘滟清流，凫雁静不喧。",
            "时遭羲皇翁，容与谐笑言。",
            "邈然采真赏，岁晏谁与论。"
        ],
        "notes": "",
        "id": "4174fb50b8868029402e7517d923945a"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "寄题济源令杨君兰轩",
        "preface": "",
        "paragraphs": [
            "昔人慕猗兰，佩服比修洁。",
            "往往卒岁间，山中行采掇。",
            "吁哉昔人去已久，此花憔悴今谁折。",
            "济源长官真好古，王屋天坛驰远步。",
            "阳崖月窟得芳丛，满握归来夸所遇。",
            "净扫幽轩植藓墀，紫茎绿叶弄奇姿。",
            "疏帘风软日华薄，芳馥满怀君自知。"
        ],
        "notes": "",
        "id": "2408adf964848f8597e5c639317fe7b2"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "送琳上人还杭",
        "preface": "",
        "paragraphs": [
            "聚水作一雨，多少近远随所遭。",
            "或沾枯荄仅濡浃，或入巨海成波涛。",
            "少林真风今百纪，怅惜至此何萧条。",
            "喜君齐志早寂寞，同我十载沦刍樵。",
            "含冲嗜漠不自厌，更欲刺口尝群肴。",
            "师门祖席在在有，得此失彼良自嘲。",
            "朅来东南走千里，但愿刈楚逢翘翘。",
            "𫘝浮长川不惮恶，陟彼巨𪩘宁知劳。",
            "诚专志苦若有相，行断西壤逢英豪。",
            "金锤扣天玄楗廓，玉电激海明珠高。",
            "星霜因循共千日，谁尔使子先行包。",
            "湖山蜿蜒湖水薄，湖上幽人想如昨。",
            "秋入芙蓉露已漙，晓卷帘栊暑初却。",
            "明明潭底见行云，谩谩空中闻唳鹤。",
            "此景从来吾已知，异乡宁羡君先归。",
            "由来出处元无隔，同看明朝日上时。"
        ],
        "notes": "",
        "id": "5686fba8dcd74740f5f7a4de8003a6b2"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "春日即事呈定海尉葛叔忱",
        "preface": "",
        "paragraphs": [
            "曾台宿霞披，滴沥朝露湿。",
            "有客独登临，含情空伫立。",
            "问君伫立何所为，报言远人尝有期。",
            "菊花黄日出山去，芳草绿时犹未归。",
            "万壑千岩望何极，愿托孤鸿寄消息。",
            "少年游衍易蹉跎，翻恐归来不相识。",
            "满目春晖花烂熳，花底幽禽自相唤。",
            "纷纷万类皆有从，独我参差邈云汉。",
            "劝君不用长相思，容颜消竭神空疲。",
            "无情况有西楼月，夜夜清光照不亏。"
        ],
        "notes": "",
        "id": "e927736a07658623f63119021a20f9be"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "临平道中",
        "preface": "",
        "paragraphs": [
            "风蒲猎猎弄轻柔，欲立蜻蜓不自由。",
            "五月临平山下路，藕花无数满汀洲。"
        ],
        "notes": "",
        "id": "712ecdda9bee8da4c762b448f6b29007"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "寄龙井辨才法师",
        "preface": "",
        "paragraphs": [
            "法师安远徒，我见常磬折。",
            "颓纲制像运，基搆甚宏达。",
            "煌煌四十载，说法倾吴越。",
            "人天会方丈，万趾常杂遝。",
            "蔼然如丘山，四座羞蚁垤。",
            "投老倦挥麈，毅然辞且决。",
            "饥鹰得秋风，转盼俄一掣。",
            "结茅南山陲，云萝占幽绝。",
            "昔我海上还，相寻访林樾。",
            "夜阑叩微要，猨鸟寂不聒。",
            "慧风洒幽襟，法雨濯枯枿。",
            "别来今四载，寒暑惊屡阕。",
            "相望如晨星，杳杳各天末。",
            "何当从杖藜，一笑龙泓月。"
        ],
        "notes": "",
        "id": "e8d3887e1913e06a19e2b817c8b37fae"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "再游鹤林寺",
        "preface": "",
        "paragraphs": [
            "招隠山南寺，重来岁已寒。",
            "风林惊坠雪，雨涧咽飞湍。",
            "壁暗诗千首，霜清竹万竿。",
            "东轩谪仙句，洗眼共君看。"
        ],
        "notes": "",
        "id": "ea8dde3668602e8c1e2189794884ece1"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "江上秋夜",
        "preface": "",
        "paragraphs": [
            "雨暗苍江晚未晴，井梧翻叶动秋声。",
            "楼头夜半风吹断，月在浮云浅处明。"
        ],
        "notes": "",
        "id": "662138f3843a18bcf1fbeafe2ad2a54c"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "邵仲恭许相过金山未至",
        "preface": "",
        "paragraphs": [
            "二月归来江上居，江流变渌江鸥去。",
            "时移物改何足论，身世悠悠本非固。",
            "鸠鸣屋角山雨余，花苞破红满芳树。",
            "晴窗晓日幽兴催，振衣出户凌高台。",
            "潮回浪死风色定，缥缈沙岸烟中开。",
            "故人佳期绝消息，满眼空看暮云碧。",
            "何日扁舟南渡来，一洒高风破吾臆。"
        ],
        "notes": "",
        "id": "2e48207665cb21a0a2a839ffb8812c18"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "维王府园与王元规承事同赋  其一",
        "preface": "",
        "paragraphs": [
            "年少王郎一幅巾，杖藜呼我步城𬮱。",
            "红泥亭子阑干外，绝目遥看万树春。"
        ],
        "notes": "",
        "id": "430552fa083a55a3b51176e6d92896b2"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "维王府园与王元规承事同赋  其二",
        "preface": "",
        "paragraphs": [
            "一霎催花骤雨来，集芳堂下锦千堆。",
            "浪红狂紫浑争发，不待商量细细开。"
        ],
        "notes": "",
        "id": "04cbb28375537db1932661502ceaf101"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "维王府园与王元规承事同赋  其三",
        "preface": "",
        "paragraphs": [
            "蔼蔼春空宿雾披，桃溪柳陌共逶迤。",
            "阿戎莫道无才思，细草幽花总要诗。"
        ],
        "notes": "",
        "id": "4d53e8dc4b4129289c2032f6c4e719aa"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "春晚  其一",
        "preface": "",
        "paragraphs": [
            "叠颖丛条翠欲流，午阴浓处听鸣鸠。",
            "儿童赌罢榆钱去，狼藉春风漫不收。"
        ],
        "notes": "",
        "id": "fad73f508c69a743350af0aeaf5c9197"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "春晚  其二",
        "preface": "",
        "paragraphs": [
            "晓风池沼水澜翻，春尽淮南麦秀寒。",
            "院落无人日亭午，柳花如雪满阑干。"
        ],
        "notes": "",
        "id": "2eb99f1cf169eaeb1db12de98e978d57"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "春晚  其三",
        "preface": "",
        "paragraphs": [
            "怪雨盲风卷却春，傍栏萧瑟只青筠。",
            "引雏燕子朝来去，回首多情语更频。"
        ],
        "notes": "",
        "id": "58c4ab995fc7d9479ac34e0875986d44"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "邵伯道中  其一",
        "preface": "",
        "paragraphs": [
            "一道河流远接天，两行官柳复萧然。",
            "村舂历历鸣何处，仿佛孤烟落日边。"
        ],
        "notes": "",
        "id": "94f99af700c9f32dc733c2c90e044a97"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "邵伯道中  其二",
        "preface": "",
        "paragraphs": [
            "回首山光古寺基，拂天寒木耿斜晖。",
            "孤撑渐与钟声远，但见风幡竹外飞。"
        ],
        "notes": "",
        "id": "d399f1d96efbb78fa32802f6306cbe94"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "平山堂观雨",
        "preface": "",
        "paragraphs": [
            "午枕藜床梦忽惊，柳边雷送雨如倾。",
            "蜀冈西望芜城路，银竹森森十里横。"
        ],
        "notes": "",
        "id": "42f3368df48accd4b99729ffb12a1e07"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "建隆秋夜  其一",
        "preface": "",
        "paragraphs": [
            "梵呗声沈香雾销，月明金殿影岧峣。",
            "夜深唯有龛灯在，风露满庭人寂寥。"
        ],
        "notes": "",
        "id": "fe14284c3ac5669945b01222a248b273"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "建隆秋夜  其二",
        "preface": "",
        "paragraphs": [
            "娟娟云月照窗扉，纸帐形开梦觉时。",
            "庭下风篁自成韵，吹箫安用玉人为。"
        ],
        "notes": "",
        "id": "d81c3f70bca420f9456863529bdb2f9e"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "晚步",
        "preface": "",
        "paragraphs": [
            "丛薄萧萧朔吹翻，暝鸦辽乱欲投村。",
            "江南雪后山无数，林表才分翠一痕。"
        ],
        "notes": "",
        "id": "fd91f104d7f50e115383230a0e614d49"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵阎永仁博士同饮蜀井",
        "preface": "",
        "paragraphs": [
            "潭潭古甃閟高冈，修绠低悬百尺长。",
            "廋语乐天推绝特，第泉鸿渐许甘凉。",
            "金盘谩说漙秋露，玉碗休夸沃蔗浆。",
            "更有碧梧盘爽荫，坐惊亭午失骄阳。"
        ],
        "notes": "",
        "id": "dafa7bb397ef346a561f87be65bebfaf"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵永仁见赠",
        "preface": "",
        "paragraphs": [
            "怜君泣血依坟墓，虽设衡门不妄开。",
            "盈几贝多翻百遍，同龛弥勒礼千回。",
            "夜寒幽鸟窥香火，岁暮邻僧数往来。",
            "何日为余重扫榻，卧听松韵落清哀。"
        ],
        "notes": "",
        "id": "6e5c98a41bb8f16e185215ca038814dc"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵何子温龙图见赠",
        "preface": "",
        "paragraphs": [
            "春破邗沟古驿旁，挥毫邂逅沈东阳。",
            "自慙击壤无高韵，但愧投珠有异光。",
            "旷达未应输靖节，风流可复羡知章。",
            "我非照镜迷头客，一接清欢亦似狂。"
        ],
        "notes": "",
        "id": "64f86584067b23d25cbc4822c350139d"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "杨康功待制所藏醉道士石",
        "preface": "",
        "paragraphs": [
            "天官夜燕琼楼春，一官大醉颓穹旻。",
            "飞光贯地若素练，百里鸡犬声纷纷。",
            "吹风洗雨岁月古，化此顽石良悲辛。",
            "楚山之老颇知异，濯以涧底清漪沦。",
            "霓裳仿佛认羽客，楮冠数寸横秋云。",
            "空斋昼闲戏一击，琅然哀韵还清真。",
            "我闻天官天所陈，虽复暂屈终当申。",
            "烈风迅雷一朝作，却上苍苍朝紫宸。"
        ],
        "notes": "",
        "id": "02270a68dd0f34591678e23cbefcde86"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "干明夜坐怀孙莘老学士",
        "preface": "",
        "paragraphs": [
            "余生飘泊犹断蓬，讵肯低回附根柢。",
            "兹焉得坎谩栖止，一日从风即轻逝。",
            "淮南十月寒未苦，耿耿虚堂属宵外。",
            "星辰错落挂簷庑，爽气侵寻入衣袂。",
            "桐叶声翻玉露圆，竹枝影扫金波碎。",
            "安得南邻庞老翁，挥麈堂堂坐相对。"
        ],
        "notes": "",
        "id": "030585913ef01cc48192ef78510f72b8"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "维阳府学四柏堂",
        "preface": "",
        "paragraphs": [
            "頖宫本凄凉，庭户无冗长。",
            "苍然余四栢，终日清相向。",
            "夫人擅所有，高怀益超放。",
            "炎蒸五六月，大厦如瓮盎。",
            "凉飚天外来，披拂逾一饷。",
            "怳如乘虚舟，破月渡溟涨。",
            "严冬众木死，薿薿独无恙。",
            "非求造化私，故与冰雪抗。",
            "宜亦有神明，兹焉阴所相。"
        ],
        "notes": "",
        "id": "c6c0a956ef58239ba46cdbb734685f68"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵少游学士送龚深之往金陵见王荆公  其一",
        "preface": "",
        "paragraphs": [
            "春风随意可嬉娱，水有舟航陆有车。",
            "应笑杨雄未忘我，闭门犹著解嘲书。"
        ],
        "notes": "",
        "id": "f25ab7ae4f94a55168617346598cf6cb"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵少游学士送龚深之往金陵见王荆公  其二",
        "preface": "",
        "paragraphs": [
            "梦幻皆输古竺乾，功名何用咤燕然。",
            "羡君一棹江南去，碧荠时鱼暮雨边。"
        ],
        "notes": "",
        "id": "e13ecc2ab06dbedcd0f1cd5b770fd2e4"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵少游学士送龚深之往金陵见王荆公  其三",
        "preface": "",
        "paragraphs": [
            "虎踞龙盘亦漫雄，城荒狐兔往来通。",
            "可人惟有秦淮月，出没娟娟波浪中。"
        ],
        "notes": "",
        "id": "2fc4e77e2f36ab06ebecc2d474c7ff25"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵少游学士送龚深之往金陵见王荆公  其四",
        "preface": "",
        "paragraphs": [
            "白下长干春雾披，家家桃李粲朝晖。",
            "悬知一见毗耶老，心地如灰不更飞。"
        ],
        "notes": "",
        "id": "8bb44f2c812832c22f1f5240a4f28db5"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵黄子理宣德田居四时  其一",
        "preface": "",
        "paragraphs": [
            "四序自逶迤，田园常局促。",
            "春阳旋东皋，迫我事铫鎒。",
            "出种曝篱根，驱牛饮溪曲。",
            "晖晖明朝阳，聒聒喧布谷。",
            "颓龄惜筋骸，晓睡谩云足。",
            "蓐食出柴门，荷筿赴幽谷。",
            "搴条视柔桑，密叶已舒绿。",
            "今年气候早，膏雨厌霡霂。",
            "邻翁时一来，耕耨每相属。"
        ],
        "notes": "",
        "id": "b8a3a47ce43b259730741e28aaa53d0b"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵黄子理宣德田居四时  其二",
        "preface": "",
        "paragraphs": [
            "离离小麦黄，习习南风度。",
            "桑枣暗蓬麻，耘锄困朝暮。",
            "种瓜屋东隅，翠蔓已分布。",
            "黄花引疏篱，冉冉欲横路。",
            "白水漫青秧，联翩下鸥鹭。",
            "新丝换浊酒，肴蔌羞薄具。",
            "扫洒聚比邻，环坐荫高树。",
            "稚子羡赢余，牵衣傍翁妪。",
            "牛羊岭外归，落日林梢去。",
            "饷妇亦还家，笑言隔烟雾。"
        ],
        "notes": "",
        "id": "2d4fb1816f4f1f5c7195be845bfb681f"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵黄子理宣德田居四时  其三",
        "preface": "",
        "paragraphs": [
            "村落已徂暑，蚊蝇尚喧啾。",
            "衡门霁朝雨，茅竹归新秋。",
            "机丝迫邻女，札札无停休。",
            "中田蔼黄稼，烂熳如云浮。",
            "渌蚁酿新瓮，嘉鲂钓清流。",
            "瓦尊迟来客，礼数忘献酬。",
            "三杯未肯辞，笑语方绸缪。",
            "时平盗自隠，场圃无宵忧。",
            "儿孙渐束发，婚嫁迫所谋。",
            "款曲从我言，归途蹇淹留。",
            "林端有月色，相送前溪头。"
        ],
        "notes": "",
        "id": "38826b1a1db0e0b78ad70334759635bf"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵黄子理宣德田居四时  其四",
        "preface": "",
        "paragraphs": [
            "朔吹鸣高林，回塘冰已结。",
            "牛羊卧茅屋，原野暗飞雪。",
            "壮男臂雕弓，短后事田猎。",
            "饥鹰一号呼，荒径洒毛血。",
            "归来夸意气，邻舍呼饮啜。",
            "明朝过南山，更欲穷窟穴。",
            "寒炉然豆萁，光燄时起灭。",
            "布被拥娇儿，从渠踏里裂。",
            "老翁寝不寐，展转念鹅鸭。",
            "篱落易穿窬，狐狸恐惊发。"
        ],
        "notes": "",
        "id": "5b4d134e1689bfd3d76688c0148d92d7"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "和龙直夫秘校细雨  其一",
        "preface": "",
        "paragraphs": [
            "细雨连阡陌，轻云湿不飞。",
            "池寒鸥自卧，巢冷燕催归。",
            "惨澹疑沈树，飘萧忽近帏。",
            "簷花沾已久，稍欲堕人衣。"
        ],
        "notes": "",
        "id": "8956bec9b3c3e99b5856cc9debb9350a"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "和龙直夫秘校细雨  其二",
        "preface": "",
        "paragraphs": [
            "薄雾兼寒雨，凌晨霭未分。",
            "细宜池上见，清爱竹边闻。",
            "斗帐侵兰梦，虚櫺逼蕙薰。",
            "晚来欣小霁，钩箔见疏云。"
        ],
        "notes": "",
        "id": "eb124641a454f1271af4840a802da869"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "和龙直夫秘校细雨  其三",
        "preface": "",
        "paragraphs": [
            "傍砌飘才断，从风强更来。",
            "斑斑泣蛛网，浥浥汗江梅。",
            "薄日光时漏，曾阴意未开。",
            "少陵心易感，诗句写清哀。"
        ],
        "notes": "",
        "id": "fce6c339bbb953046321d4bc3cdfcf5e"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵孙传师龙图游醴泉寺",
        "preface": "",
        "paragraphs": [
            "杨林几曲到城根，中有招提气象昏。",
            "暝雀聚群盘栋吻，老藤垂蔓覆高垣。",
            "月生归路无灯火，巷转人家有笑言。",
            "却掩吾庐还寂寞，冷风摇幔影翩翻。"
        ],
        "notes": "",
        "id": "3d99a386a8959a4ec5c2e342610000fa"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "春晴  其一",
        "preface": "",
        "paragraphs": [
            "积雨久不破，曾阴蔽城阙。",
            "晓来得春风，扫荡净六合。",
            "绰约墙头花，依微带残月。",
            "少年谁家子，骅骝飞蹀躞。",
            "扬鞭出郊去，逸兴生林樾。",
            "黄鸟弄柔音，青梅已堪折。",
            "行乐须及辰，芳时易消歇。"
        ],
        "notes": "",
        "id": "be8f0b9a5db1a659e526f38f38226aac"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "春晴  其二",
        "preface": "",
        "paragraphs": [
            "寒食东城隅，青杨夹驰道。",
            "高楼暖凤笙，绝曲闻缥缈。",
            "晴日动秋千，飞烟拂瑶草。",
            "南邻与北里，良辰竞为好。",
            "人生逆旅间，何必事枯槁。",
            "仰首笑春风，兹怀谁与造。"
        ],
        "notes": "",
        "id": "9025544d0b3da8ebadcd4fad2dd223cb"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "东园  其一",
        "preface": "",
        "paragraphs": [
            "斜照明明射竹篱，桑阴翳翳麦蛾飞。",
            "萧条一径无来辙，时见羸牛引犊归。"
        ],
        "notes": "",
        "id": "8c66cf04ec3a42570cd6c61cbcd5a963"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "东园  其二",
        "preface": "",
        "paragraphs": [
            "曲渚回塘孰与期，杖藜终日自忘归。",
            "隔林仿佛闻机杼，应有人家在翠微。"
        ],
        "notes": "",
        "id": "c5ef5ab15762e3d41cfac05f9c22218e"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "东园  其三",
        "preface": "",
        "paragraphs": [
            "云峰缺处支筇立，溪溜声中弄扇行。",
            "习习南风吹百草，幽香知有蕙兰生。"
        ],
        "notes": "",
        "id": "b877093f5f0b15d7309a4eff5c3be572"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "淮上  其一",
        "preface": "",
        "paragraphs": [
            "芦梢向晓战秋风，浦口寒潮尚未通。",
            "日出岸沙多细穴，白虾青蟹走无穷。"
        ],
        "notes": "",
        "id": "4bebe7d858dde5ed5d2da90f41bb6983"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "淮上  其二",
        "preface": "",
        "paragraphs": [
            "今夜沙头月上迟，小萤零碎傍船飞。",
            "可怜光彩虽无限，何似婵娟一寸辉。"
        ],
        "notes": "",
        "id": "41e6615920a6a47f3256430b62355ced"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "淮上  其三",
        "preface": "",
        "paragraphs": [
            "天阔阴云低抱树，沙寒鸥鹭欲亲人。",
            "小航泊处谁家住，修竹疏花宛似春。"
        ],
        "notes": "",
        "id": "06257e0c7956a004b391ac3fe6eca48a"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "冬夜会孙莘老司谏书斋  其一",
        "preface": "",
        "paragraphs": [
            "去马来车声已阑，雪云低压暮簷寒。",
            "地炉山枿烧初熟，软语聊为世外欢。"
        ],
        "notes": "",
        "id": "84d1f9f2ad6bf5356ad00864db266299"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "冬夜会孙莘老司谏书斋  其二",
        "preface": "",
        "paragraphs": [
            "碧瓦炉焚袅袅香，红柑紫栗更分尝。",
            "从来乐事人间少，不惜归途夜漏长。"
        ],
        "notes": "",
        "id": "294c3da62bc2dc646af7a234b158c602"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "冬夜会孙莘老司谏书斋  其三",
        "preface": "",
        "paragraphs": [
            "多病山人能放旷，忘缘居士解逍遥。",
            "蒲团叠足清相向，谁道云林胜市朝。"
        ],
        "notes": "",
        "id": "6f251411171b745197d8477fe6079547"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "晓出土山",
        "preface": "",
        "paragraphs": [
            "遶山修竹晓参差，叶叶涂霜坠碧枝。",
            "日脚渐高风乍起，萧萧恰似雨来时。"
        ],
        "notes": "",
        "id": "22121a8781ebf9219e809315b909bc53"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "寄蔡彦规主簿",
        "preface": "",
        "paragraphs": [
            "遶舍苍烟晚更凝，隔帘新月未多明。",
            "栖乌著树无余噪，老桧吟风有细声。",
            "客散愈怜真境好，定回犹觉幻身轻。",
            "可堪俗子能知味，此语聊传北郭生。"
        ],
        "notes": "",
        "id": "d52492062c531427f2567dd1f2e0797a"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵太虚夜坐",
        "preface": "",
        "paragraphs": [
            "古寺冬萧瑟，天寒色更冥。",
            "卷帏延素月，转盼失流星。",
            "炉底眠枯枿，窗根立冻瓶。",
            "谈余焚栢子，一燧小烟清。"
        ],
        "notes": "",
        "id": "b8a23776994b638abb9b71ed3e92daeb"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "广陵城外野步呈莘老",
        "preface": "",
        "paragraphs": [
            "林梢聒聒鸟声繁，积雪初消涧水浑。",
            "老树卧波寒影动，野烟浮草夕阳昏。",
            "风回笛响山前路，犬吠人行竹外村。",
            "杖屦不知幽兴远，归来新月在柴门。"
        ],
        "notes": "",
        "id": "7510844d2bfa4d6e485d2f9111e0e30f"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵王通叟寺丞见寄",
        "preface": "",
        "paragraphs": [
            "雕斲肝脾欲报公，还如献豕过辽东。",
            "珠玑屡获渊云妙，土木曾无粲忍风。",
            "耿耿吟魂嗟异处，迢迢桂魄谩相同。",
            "锦囊应有新诗在，九曲池边多塞鸿。"
        ],
        "notes": "",
        "id": "5c5bf4265899e9f82c658c9d218c66e8"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "寄仲恭",
        "preface": "",
        "paragraphs": [
            "晓雨霁郛郭，晴云递纷披。",
            "曦和拆万物，初茎弄葳蕤。",
            "儵鱼泳弱藻，漾漾动碧漪。",
            "缅彼空际山，黛影摇参差。",
            "感此芳菲节，美人旷佳期。",
            "音形眇何方，莽莽天一涯。",
            "长河泮春冰，花浪激箭驰。",
            "好凭三尺鲤，寄我相思诗。"
        ],
        "notes": "",
        "id": "1d4728317b33cdc9cc678a237e65cf0c"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "早秋南楼书事",
        "preface": "",
        "paragraphs": [
            "白帝初回天地秋，井梧叶老阴尚稠。",
            "森森爽气入屏幔，骨冷魂清无汗流。",
            "觉来览眺觅佳处，挟册独上西南楼。",
            "崇山广泽坐可挹，远水孤村横道周。",
            "上窥青天堕海日，下瞰白鹤盘庭楸。",
            "谁令浓阴起曾嶂，扑扑乱眼如云浮。",
            "埋林涨壑只俄顷，抚袂掩抑将谁俦。",
            "明星皎月邈难见，络纬蟋蟀空啁啾。",
            "安得风生土囊口，万里一扫无停留。",
            "王孙未归空碧草，我思不见徒离忧。"
        ],
        "notes": "",
        "id": "cb69423f7602f0dfa3da445486b5135e"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "和莘老经六合西门水亭怀裴学士",
        "preface": "",
        "paragraphs": [
            "折柳相从地，重来失旧柯。",
            "林光延晚照，岸影动霜波。",
            "碧圃檀栾密，朱簷翡翠过。",
            "主人成异物，搔首奈情何。"
        ],
        "notes": "",
        "id": "1ea6a9abedc0c6bdcaa6d74da4f97034"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "和莘老初至温泉呈庆禅师",
        "preface": "",
        "paragraphs": [
            "年华行已老，林莽尚葱苍。",
            "地胜连龙窟，泉温注鬼汤。",
            "人风远城市，钟梵近僧坊。",
            "九夏来投锡，栖心应更凉。"
        ],
        "notes": "",
        "id": "01d3f370b10176f423b223c2429f254e"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "再赋温泉",
        "preface": "",
        "paragraphs": [
            "赭落峰前与世分，溶溶汤井翳深云。",
            "月生滋穴流寒影，风入华清皱碧纹。",
            "暗引石池波宛转，暖蒸苔壁气氤氲。",
            "解衣盘礴南窗下，骨肉都融到日曛。"
        ],
        "notes": "",
        "id": "99d3009e1b44be29650bc63eb92ee1a6"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵莘老游龙洞",
        "preface": "",
        "paragraphs": [
            "曈眬杲日破林坰，杖策相将马暂停。",
            "路与猿猱争险磴，身随鸿鹄入青冥。",
            "巉岩曲穴疑无底，盘屈苍虬信有灵。",
            "能使谢公诗兴动，宛如游刃发新硎。"
        ],
        "notes": "",
        "id": "f6218370b16e03b3fb6fa8b9d131d378"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵莘老赠显之",
        "preface": "",
        "paragraphs": [
            "盘盘秀岭遶曾簷，方丈门开挹翠岚。",
            "风激松梢声间发，月留泉底影相涵。",
            "天机清晓猊台震，险句穷宵虎穴探。",
            "白傅异时修故事，杖藜应许到云庵。"
        ],
        "notes": "",
        "id": "1d4fba694fb9ff2a1a57e758afd81c23"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "虚乐亭",
        "preface": "",
        "paragraphs": [
            "谁构新亭近翠微，似教陶令洽天机。",
            "池光引月来簷庑，竹影疏风到客衣。",
            "爱酒有时携玉斝，无弦聊自拂金徽。",
            "人间乐事还能几，肯向良辰与物违。"
        ],
        "notes": "",
        "id": "6f4c73c626d6b5f6dabbff00a498a3cf"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵朱伯收主簿观雪  其一",
        "preface": "",
        "paragraphs": [
            "朝来密雪蔽天涯，坐目丘园发素华。",
            "初著败梧惊拥肿，久沾庭竹见欹斜。",
            "水精不动垂千筯，云母无声落万家。",
            "安得曾穹返收拾，莫教狼藉浑泥沙。"
        ],
        "notes": "",
        "id": "ea112e758a0ae8d636ea3e523d59580c"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵朱伯收主簿观雪  其二",
        "preface": "",
        "paragraphs": [
            "阴风何事吼簷牙，夜半窗前变物华。",
            "梦断只疑蟾影在，褰帏俄骇练光斜。",
            "苦侵陋巷凌寒士，强入高楼媚酒家。",
            "霁后请看庭下草，蕙兰含绿出晴沙。"
        ],
        "notes": "",
        "id": "634b7c875e3de28d256fd6e88a71d10b"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵姜伯辉朝奉宿九曲池",
        "preface": "",
        "paragraphs": [
            "当时楼阙已桑麻，陈迹何须置齿牙。",
            "宛转颓城围绿野，嵚崟孤塔背明霞。",
            "山云度晚飞琼叶，海月生秋堕桂花。",
            "圆峤方壶同笑语，终宵疑在水仙家。"
        ],
        "notes": "",
        "id": "fee8f03daa4c0ad7294698bd9d33ba39"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "邗沟绝句",
        "preface": "",
        "paragraphs": [
            "隔屋萧萧风度竹，当空粲粲斗翻芒。",
            "峥嵘岁月人间暮，目断云山归兴长。"
        ],
        "notes": "",
        "id": "5b9209d58e113af5e016f3f9cd545c36"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "过新开湖寄李端叔大夫",
        "preface": "",
        "paragraphs": [
            "新开湖边秋梦晓，鸡犬无声人悄悄。",
            "试揭疏篷觇日华，水面残星犹缭绕。",
            "尝闻明珠藏巨浸，光焰一出辉群草。",
            "篙师为我暂停橹，罔象终期入幽讨。",
            "波间宛转兴方豪，依然别恨生怀抱。",
            "故人离群东海头，徇禄摧眉事枯槁。",
            "菰梢苹末翠犹在，蕙兰憔悴青枫老。",
            "浪游不知岁月徙，旧约无端失天杪。",
            "目羡南鸿两两飞，安得身同羽翰小。",
            "游胥堂在吾必行，一榻数椽应预扫。"
        ],
        "notes": "",
        "id": "8a43198aa8d0789e2dd106393290fc85"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "都下晓霁",
        "preface": "",
        "paragraphs": [
            "千门昨夜雨，万木晓生光。",
            "御水浮红蕊，宫云丽粉墙。",
            "转楼迟日静，萦草乱丝长。",
            "想像西池路，浓阴覆绿杨。"
        ],
        "notes": "",
        "id": "ed09656f627d74f5326bf9262a1eb6fa"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "酬邵彦瞻朝奉见寄",
        "preface": "",
        "paragraphs": [
            "杨州从事多文华，新诗组织如朝霞。",
            "高怀忽念朔方客，秋风一纸来天涯。",
            "都城冠盖属休沐，邂逅过我森如麻。",
            "开缄传读不知厌，愕立圜视相惊夸。",
            "上言音形阔川路，下言杖屦埋风沙。",
            "蹲鸱正熟邀我返，城南古寺无諠哗。",
            "我今翩然已东下，轻舟早晚从公家。",
            "平山堂西百尺井，请公为汲烹露芽。"
        ],
        "notes": "",
        "id": "bd6d50cfaee8e8b386ad485b301d8691"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "访彭门太守苏子瞻学士",
        "preface": "",
        "paragraphs": [
            "眉山鬰茀眉水清，清淑之气钟群形。",
            "精璆美璞不能擅，散发宇内为豪英。",
            "煌煌苏氏挺三秀，豫章杞梓参青冥。",
            "少年著书即稽古，经纬八极何峥嵘。",
            "未央宫中初射策，落笔游刃挥新硎。",
            "翰林醉翁发奇叹，台阁四座争相惊。",
            "逡巡传玩腾众手，一日纸价增都城。",
            "同时父子擅芳誉，芝兰玉树罗中庭。",
            "风流浩荡播江海，粲若高汉悬明星。",
            "前年闻公适吴会，壶浆跪道人争迎。",
            "浮云流水付幽讨，下视世网鸿毛轻。",
            "野人弱龄不事事，白首丘壑甘忘情。",
            "神仙高标独未识，暂弃萝月人间行。",
            "朝吴暮楚失邂逅，惝怳夜梦还惸惸。",
            "迩来旅食寄梁苑，坐叹白日徒虚盈。",
            "彭门千里不惮远，秋风匹马吾能征。",
            "铃斋吏退属幽款，一看挥尘银河倾。"
        ],
        "notes": "",
        "id": "3763699f8d63cdc307dc2f2cf2fc0017"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "彭门书事寄少游  其一",
        "preface": "",
        "paragraphs": [
            "我思君处君思我，此语由来自谪仙。",
            "欲借野人传纸尾，待凭新雁寄辽天。"
        ],
        "notes": "",
        "id": "16b607e6eebd99efcaf184aed3ecf41e"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "彭门书事寄少游  其二",
        "preface": "",
        "paragraphs": [
            "戏马台边驻马蹄，回廊曲院总攀跻。",
            "秦郎前日曾来否，试拂凝尘觅旧题。"
        ],
        "notes": "",
        "id": "dee42abc6842b094de6d7ad41f84b951"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "彭门书事寄少游  其三",
        "preface": "",
        "paragraphs": [
            "百尺黄楼拂杳冥，楼前风物极峥嵘。",
            "东州词客浑争咏，独怪相如赋未成。"
        ],
        "notes": "",
        "id": "153d5c9a442dc9a6cf836dc8c57c4756"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "虚白斋",
        "preface": "",
        "paragraphs": [
            "嘉鱼满盘初出水，尚有青萍点红尾。",
            "银腮戢戢畏烹煎，掘强有时俄自起。",
            "彼客殷勤赠使君，愿向中厨荐醪醴。",
            "使君事道不事腹，杞菊终年食甘美。",
            "传呼慎勿付庖人，百步洪边放清泚。",
            "回首无欺子产淳，谩道悠然泳波底。"
        ],
        "notes": "",
        "id": "e459550b4e61dc5857f0874a9708c503"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "子瞻席上令歌舞者求诗戏以此赠",
        "preface": "",
        "paragraphs": [
            "底事东山窈窕娘，不将幽梦嘱襄王。",
            "禅心已作沾泥絮，肯逐春风上下狂。"
        ],
        "notes": "",
        "id": "93843de7fd2a99186b83a3bc0de19ac1"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "陪子瞻登徐州黄楼",
        "preface": "",
        "paragraphs": [
            "黄花离披秋日短，使君无事邀僧饭。",
            "饭余软语𦶟香幽，共坐圆庵不知晚。",
            "烛笼持火报黄昏，使君爱客还留连。",
            "前登修径步超逸，后却从御来联翩。",
            "城头阴阴未上月，城下激激鸣潺湲。",
            "渔灯照船沙岸近，贾客夜唱声清圆。",
            "徘徊始转黄楼侧，银箭铜壶知几刻。",
            "栏干倚遍惜分携，泣泣芙蓉珠露滴。"
        ],
        "notes": "",
        "id": "2aa6ad38ab4a6e18181fbe6255ccba97"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "逍遥堂书事呈子瞻",
        "preface": "",
        "paragraphs": [
            "寻常卧云林，往往厌阛阓。",
            "今朝郡斋里，岑寂返可爱。",
            "曦和破帘栊，幽鸟语庭际。",
            "开门面修圃，珍木罗翠盖。",
            "萧疏旧菊丛，裛露有余态。",
            "主人事天和，万虑屏身外。",
            "劳生一断梗，何处考根柢。",
            "安能从物役，扰扰空卒岁。",
            "脱巾每相从，颇得资傲睨。"
        ],
        "notes": "",
        "id": "a1657564932eaad9a210a7c4fdb3e064"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵子瞻饭别",
        "preface": "",
        "paragraphs": [
            "铃合追随半月强，葵心菊脑厌甘凉。",
            "身行异土老多病，路忆故山秋易荒。",
            "西去想难陪蜀芋，南来应得共吴姜。",
            "白云出处元无定，只恐从风入帝乡。"
        ],
        "notes": "",
        "id": "679a9357cd2bcb651e9906dc9deec575"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵少游寄李齐州",
        "preface": "",
        "paragraphs": [
            "画船京口见停桡，萧洒浑疑谢与陶。",
            "但把好山供胜践，不将余论挂尘劳。",
            "谏垣天上经焚草，藩国年来屡梦刀。",
            "北客近传新政美，未尝因物强吹毛。"
        ],
        "notes": "",
        "id": "49c679ba54424e70255aba795f10e79e"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵少游和子理梅花",
        "preface": "",
        "paragraphs": [
            "朔风萧萧方振槁，雪压茅斋欲欹倒。",
            "门前谁送一枝梅，问讯山僧少病恼。",
            "强将笔力为摹写，丽句已输何逊早。",
            "碧桃丹杏空自妍，嚼蕊嗅香无此好。",
            "先生携酒傍玉丛，醉里雄辞惊电扫。",
            "东溪不见谪仙人，江路还逢少陵老。",
            "我虽不饮为诗牵，不惜山衣同藉草。",
            "要看陶令插花归，醉卧清风轶轩昊。"
        ],
        "notes": "",
        "id": "67bfadac6a0c2475a7130e0fdfdb8771"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "自彭门回止淮上因寄子瞻",
        "preface": "",
        "paragraphs": [
            "朅来淮上卧萧宫，回首人间万事空。",
            "院静水沈销薄幔，睡余寒日耿修桐。",
            "南山访古思杯渡，北海谈经忆孔融。",
            "寂寞兼葭霜雪后，何时重倚玉青葱。"
        ],
        "notes": "",
        "id": "3280436f8af1dc5bf9ec56085366243b"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "与曾逢原寺丞相别",
        "preface": "",
        "paragraphs": [
            "落叶追奔卷地飞，淮流转处楚山稀。",
            "君骑黄鹄朝天去，我忆青松旧壑归。",
            "道在不须惊契阔，情亲聊用惜分违。",
            "岩居禄隠都如梦，莫向秋风叹式微。"
        ],
        "notes": "",
        "id": "bf04067b39598686db85e62cd63e134e"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "夜泊淮上复寄逢原",
        "preface": "",
        "paragraphs": [
            "黄沙白草满淮垠，逆旅萧条思不禁。",
            "风约乱云归陇首，角催明月出波心。",
            "槎头涌处潮初上，斗柄移时梦未沈。",
            "遥想故人投宿地，画船应在碧榆林。"
        ],
        "notes": "",
        "id": "f3becc13406ceb36a5e792b3a7e7a627"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "晓发桃源渡寄端叔",
        "preface": "",
        "paragraphs": [
            "桃源渡头鸡一鸣，舟子夜起趋南行。",
            "泯泯河流浮落月，萧萧岸木警秋声。",
            "依人翡翠霜翎重，拂棹芙蓉露蕊轻。",
            "为报旧游朝士说，天街何似此中清。"
        ],
        "notes": "",
        "id": "c5941896240fe6d38e2acecb72139dcc"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "赠邹医",
        "preface": "",
        "paragraphs": [
            "君不见宋清市药长安西，众工就取资刀圭。",
            "疮疡疾病一皆往，所应不必黄金赍。",
            "度未能酬辄焚券，耻学庸生忧噬脐。",
            "人人德清莫肯负，日获远利丰子妻。",
            "公侯餽遗日相属，螘食华衣乘𫘝𫘨。",
            "罗池神人为作传，至今名誉横云霓。",
            "邹君业医世淮海，泻盛补衰知径蹊。",
            "玉函金匮恣探讨，拏以自副能不迷。",
            "顷年西游抵京室，达官贵吏争品题。",
            "归来乡县颇萧瑟，湖水粘云芳草萋。",
            "怜余寝瘵古佛刹，每辱珍剂相扶携。",
            "倾囊倒橐愿为赠，唯有圆蒲并杖藜。",
            "君闻掉头不我顾，止索诗句光衡圭。",
            "夜披陈编见清事，重嗟此道今如泥。",
            "君诚有意嗣前躅，箧笥不忧无锦绨。"
        ],
        "notes": "",
        "id": "6709e08736bfd65a8032a54af2e58d64"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "寄苏子由著作",
        "preface": "",
        "paragraphs": [
            "先生道德若为容，曾向南都幕下逢。",
            "拔俗高标惊万丈，凌云逸气蔼千重。",
            "低梧暂宿张家凤，浊水难藏许氏龙。",
            "岁晚雪霜虽更苦，未应憔悴碧岩松。"
        ],
        "notes": "",
        "id": "b6987885db74e2b0e2ea96a1de7e63db"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "赠子固舍人  其一",
        "preface": "",
        "paragraphs": [
            "文章炜烨动当时，隽乂虽多不并驰。",
            "解激颓波旋往古，独怜夫子抱青规。",
            "山川淑气真能感，宇宙雄名岂浪垂。",
            "未信长途老天马，行看蹴踏上瑶池。"
        ],
        "notes": "",
        "id": "db1c45096a3a8b59f9619fbcccc4a29f"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "赠子固舍人  其二",
        "preface": "",
        "paragraphs": [
            "吏部遗编久寂寥，颍滨居士亦蓬蒿。",
            "支流尽屈江湖阔，众阜争隆泰华高。",
            "落落千章挥琬琰，汤汤万顷起波涛。",
            "玉堂鹓鹭迟公久，何事崎岖尚梦刀。"
        ],
        "notes": "",
        "id": "2fd8fc597355aa717dbf38275f45fa07"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "宿干明",
        "preface": "",
        "paragraphs": [
            "五更风雨闹秋堂，梦断篝灯尚有光。",
            "明日又为湖上客，船头云水正茫茫。"
        ],
        "notes": "",
        "id": "439f108a0773add4984bb059c96c592e"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "寄莘老",
        "preface": "",
        "paragraphs": [
            "十年手把使君麾，一日归来践赤墀。",
            "偶尔梦中成故事，凛然霜后见奇姿。",
            "枯荄在昔尝叨荫，微蚋于今頼附驰。",
            "况有云庵閟深谷，他时香火与君期。"
        ],
        "notes": "",
        "id": "64357d31c3fe2360a9530fa294436563"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "寄李公择侍郎",
        "preface": "",
        "paragraphs": [
            "高城夜寂起清风，月下清霜堕晓空。",
            "泽国已惊黄橘柚，省垣应对老梧桐。",
            "青钱旧数文才妙，碧落新游问望隆。",
            "四海倚公调鼎鼐，伫瞻和气洽冲融。"
        ],
        "notes": "",
        "id": "1cae19f9aafaee1725cb467ed6d63e30"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "俞公达待制挽辞  其一",
        "preface": "",
        "paragraphs": [
            "金铎哀传静列营，将星飞坠汉蕃惊。",
            "森森气与秦山在，奄奄魂随陇水倾。",
            "塞路箫笳悲部曲，海天风雨湿铭旌。",
            "堪嗟未勒燕然石，遽失连云万里城。"
        ],
        "notes": "",
        "id": "f903c162da4c4ddae70cb93f71bd0f43"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "俞公达待制挽辞  其二",
        "preface": "",
        "paragraphs": [
            "东吴佳气久氤氲，果见雄才出海滨。",
            "屡试干将羌破胆，忽摧梁木士沾巾。",
            "人间梦断黄粱熟，天上楼成白玉新。",
            "零落山丘今古事，情钟我辈谩伤神。"
        ],
        "notes": "",
        "id": "2948d2a69c606dd01ec3f11abf71daaa"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "春行",
        "preface": "",
        "paragraphs": [
            "朝入春山千万重，暮归溪上漫匆匆。",
            "白沙岸口长回首，无数渔灯翠霭中。"
        ],
        "notes": "",
        "id": "df2ba2c818e4b70606438a4e3e541ada"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵传师见过",
        "preface": "",
        "paragraphs": [
            "孙郎萧洒逼人衣，咫尺尘埃隔蕙帷。",
            "陋巷有时过佛刹，谈经还共惜秋晖。",
            "百年空果冥中谢，一寸灵珠象外归。",
            "久矣此情人不谕，援毫聊复为君挥。"
        ],
        "notes": "",
        "id": "c104186d1700d6711fb34fffb34241d6"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "淮上闻雁寄仲恭",
        "preface": "",
        "paragraphs": [
            "欹枕船舷夜橹停，数行南去雁如绳。",
            "起来欲寄相思字，高拂银河唤不应。"
        ],
        "notes": "",
        "id": "8cb1f9833e847f30a47947da39616e34"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "与怡然夜话",
        "preface": "",
        "paragraphs": [
            "云埋碧瓦寒侵户，榻照青灯夜色空。",
            "故国十年无限事，笑谈如在梦魂中。"
        ],
        "notes": "",
        "id": "68b0678945d2680889b858310ff0aa73"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "鹤林寺",
        "preface": "",
        "paragraphs": [
            "宛转回廊漫布金，萧条寒日堕墙阴。",
            "门前合抱松千尺，黄鹤不来年已深。"
        ],
        "notes": "",
        "id": "7f3a4a7a569d691336e05468402bc94f"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "寄舒尧文教授",
        "preface": "",
        "paragraphs": [
            "经纶满腹贮云霓，卓荦丘门道可跻。",
            "绛帐开时霞影乱，青衿立处雁行齐。",
            "忆亲麈尾焚香夜，共惜筠梢落月低。",
            "别后凤毛知更长，五车应已识诠题。"
        ],
        "notes": "",
        "id": "59666e5a7599f89c0b72efce077f89b5"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵顺上人寄叔康讲师",
        "preface": "",
        "paragraphs": [
            "少年好诗书，龌龊空闭户。",
            "有若丹青徒，秉笔学画虎。",
            "法师当是时，声价久已负。",
            "籍籍东州人，高谈慕支许。",
            "余时迹四方，浪涉川陆苦。",
            "昨夜北山翁，挑灯同软语。",
            "因论乡里贤，怅师成独阻。",
            "南徐号名都，兴发历汉楚。",
            "峥嵘江上山，王气埋千古。",
            "至今风前笛，夜夜怨江浦。",
            "感慨易成吟，安得君来伍。"
        ],
        "notes": "",
        "id": "941e2e1233cc803d168372b8d36b2186"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵顺上人登寿宁阁",
        "preface": "",
        "paragraphs": [
            "昔过广陵日，兹楼亦盘桓。",
            "飞甍切星斗，鸿鹄争危栏。",
            "怳若随扶摇，九万直上抟。",
            "下视古帝基，萧条空湠漫。",
            "当时竞豪华，人物镂绮纨。",
            "孰谓千载后，故宫半耕残。",
            "城西旧辇道，缭绕犹屈盘。",
            "咫尺见萤苑，枯桑生昼寒。",
            "阎闾岂复隘，狐兔穴已宽。",
            "楚楚但乔木，萋萋无寸山。",
            "苟非壮士怀，往往不忍看。",
            "青旗催画角，回首送飞翰。"
        ],
        "notes": "",
        "id": "044b14397f28b69a5a2850185231cf18"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "得端叔淮上书",
        "preface": "",
        "paragraphs": [
            "飞鸿从西来，有客遗我书。",
            "开缄识远意，字字情有余。",
            "报言历长淮，泛泛乘舳舻。",
            "天开灭远雾，水碧涵空虚。",
            "超然忘端倪，身世疑有无。",
            "徜徉极幽致，恨我失之俱。",
            "我昔与曾子，兹游颇踌蹰。",
            "风高当白帝，露冷凋红蕖。",
            "扁舟仅半月，历览穷朝晡。",
            "伊人亦才华，俊逸千里驹。",
            "结交慕豪彦，倜傥非迂儒。",
            "当时欲相从，恨子隔海隅。",
            "今朝子独往，我辈还星疏。",
            "邂逅亦有分，夤缘非强图。",
            "茫然临西风，俛首良自吁。",
            "庶几有至理，去彼形迹拘。",
            "相望云汉间，皎洁同蟾蜍。"
        ],
        "notes": "",
        "id": "b4babff63720c0a5d8ca0f1e0a3eb40c"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "送慧悟大师还阙下",
        "preface": "",
        "paragraphs": [
            "道人本丘壑，浪为京华居。",
            "一往二十年，岁月惊须臾。",
            "禅余挟妙术，出入卿大夫。",
            "飞扬动天子，声问倾九衢。",
            "纷彼户外屦，泛如水中凫。",
            "高怀倦酬应，逸赏思江湖。",
            "春风卷衣祴，千里随舳舻。",
            "中泠涌楼观，圆峤连方壶。",
            "杖策步鳌头，直上穷崎岖。",
            "超然万象外，所得良有余。",
            "兴尽乘白云，飘飘还帝都。"
        ],
        "notes": "",
        "id": "ed08b632f697d69828f5cee6410dcfb2"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "将之金陵寄侍琪服之秀才",
        "preface": "",
        "paragraphs": [
            "黄昏落帆牛渚矶，苍石岸黑行人稀。",
            "渔灯夜深远近没，水鸟月明来去飞。",
            "瓶盂渐与南斗阔，身世东去将焉为。",
            "钟山咫尺行可及，会当与子同遨嬉。"
        ],
        "notes": "",
        "id": "83c187cbe763b68c2c3a668f5c04a6e0"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "钟山夜月",
        "preface": "",
        "paragraphs": [
            "万壑千岩夜未央，月华松色共苍苍。",
            "上方已觉无人语，金殿谁焚栢子香。"
        ],
        "notes": "",
        "id": "802a3f41232c84cda75687d76fc2f877"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "睡起",
        "preface": "",
        "paragraphs": [
            "红芳落尽踏青青，哑咤黄鹂隔树鸣。",
            "午睡觉来听不足，杖藜重过竹阴行。"
        ],
        "notes": "",
        "id": "159780c32aa1ad517b5f84cae716a046"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "曾子固舍人挽辞  其一",
        "preface": "",
        "paragraphs": [
            "命世高标见实难，狂澜既倒頼公还。",
            "学穷游夏渊源际，文列班杨伯仲间。",
            "落落声尘随逝水，滔滔论著在名山。",
            "凄凉四海门人泪，想对秋风为一潸。"
        ],
        "notes": "",
        "id": "56ae03aa1dde2ec26257315df486f532"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "曾子固舍人挽辞  其二",
        "preface": "",
        "paragraphs": [
            "雄词大册破幽昏，返覆难窥斧凿痕。",
            "投老雍容归法从，衔哀仓卒去都门。",
            "云泉已负高秋约，江渚空悲静夜魂。",
            "谁与朝廷终太史，君王应待鹡鸰原。"
        ],
        "notes": "",
        "id": "e88f852e336ed2a6da2b8b4cf603d93c"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "子瞻赴守湖州  其一",
        "preface": "",
        "paragraphs": [
            "山烟弄灭没，山木含葱苍。",
            "刺舟傍遥岸，理策升虚堂。",
            "周遭瞩曾𪩘，矫矫如翱翔。",
            "下瞰平田流，澹然浮日光。",
            "青{炏/劳}解初箨，洗雨闻清香。",
            "虽云迫前途，真赏岂易忘。"
        ],
        "notes": "",
        "id": "20e3ffece1be52df581f3b519e43c7f6"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "子瞻赴守湖州  其二",
        "preface": "",
        "paragraphs": [
            "松门暗朝雨，寂历无行人。",
            "隆曦忽穿漏，卉木蔚以新。",
            "阶泉漱石齿，照眼光磷磷。",
            "史君美无度，卓荦遗嚣尘。",
            "风标傲竹栢，谈笑凌穹旻。",
            "何愧沈冥子，卧霞吞结邻。"
        ],
        "notes": "",
        "id": "302528ab2695afc74d285b14c3cfccb4"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "子瞻赴守湖州  其三",
        "preface": "",
        "paragraphs": [
            "扬帆渡江来，洗眼惊翠樾。",
            "云姿既容裔，鸟哢更清绝。",
            "凌梯访前踪，琬琰亦未灭。",
            "嗟我鱼目光，畴能缀明月。",
            "狂墨扫琅玕，风烟坐中发。",
            "殊胜区中人，茫茫走飞辙。"
        ],
        "notes": "",
        "id": "6b5d4efae58925b3e5a1b26155fefd56"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "吴江垂虹亭同赋得岸字",
        "preface": "",
        "paragraphs": [
            "蜿蜒夸长虹，吴会称杰观。",
            "沦涟几万顷，放目失垠岸。",
            "倒影射遥山，青螺点空半。",
            "从来夸震泽，胜事无昏旦。",
            "破浪涌长鬐，排空度飞翰。",
            "肺肝入清境，划若春冰泮。",
            "安得凌九垓，从公游汗漫。"
        ],
        "notes": "",
        "id": "b9b2d7ac8961edf51b68a61646062213"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "同吴兴尉钱济明南溪泛舟",
        "preface": "",
        "paragraphs": [
            "枇杷弄实梅欲黄，海气冥冥错昏昼。",
            "僧坊亭午隘可鄙，画舸从君逐溪溜。",
            "斗欣纷翳眼前失，但觉波光翻縠绉。",
            "苹花洗雨白雪香，荷柄吹风青玉瘦。",
            "回看行人走南北，蠢蠢岸傍如蚁鬭。",
            "一竿落日丽樵明，绕郭云山相倚构。",
            "崭崭青壁映彤霞，转盼忽惊开锦绣。",
            "好将杰句为余写，天乞君才多颖茂。",
            "锦囊玉刻厌传玩，燕尾蚕头吾未究。",
            "轻桡欲动蹇淹留，城上哀笳凄已奏。"
        ],
        "notes": "",
        "id": "b852b9033cc79615a14dd1f64a238ce0"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "吴兴道中寄子瞻",
        "preface": "",
        "paragraphs": [
            "弱性嗜幽散，出门随所便。",
            "莲房纷可袭，林幄正高褰。",
            "群木含晨景，孤撑破宿烟。",
            "逶迤屯秀崿，宛转滀清涟。",
            "岸匝藤花暗，崖垂桂影圆。",
            "引鶵鸣鴶鵴，解箨露婵娟。",
            "怳若经愚谷，浑疑渡辋川。",
            "葑田青泛泛，石葛蔓绵绵。",
            "缅想醉山简，相从狂谪仙。",
            "援毫更妙韵，愧乏碧云妍。"
        ],
        "notes": "",
        "id": "c338817122b31edb49af47af22c2b51c"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "田居四时  其一",
        "preface": "",
        "paragraphs": [
            "原隰春风暖，池塘雁北翔。",
            "晓耕云坞润，午饭野芹香。",
            "燕子依茅栋，花枝过土墙。",
            "东阡与南陌，生事日皇皇。"
        ],
        "notes": "",
        "id": "d573cb46253438690d6e5fbf55bdb231"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "田居四时  其二",
        "preface": "",
        "paragraphs": [
            "五月梅争熟，村村桑柘稀。",
            "茜裙蚕妇瘦，粉翅乳鹅肥。",
            "菱蔓滋溪雨，藤花锁钓矶。",
            "呼儿行采去，亭午候荆扉。"
        ],
        "notes": "",
        "id": "f3674cf36cc6a4214be122b99bde187d"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "田居四时  其三",
        "preface": "",
        "paragraphs": [
            "刈获终吾事，田园日向闲。",
            "晚香增橘柚，潦水耗汀湾。",
            "聚噪栖鸦定，孤吹牧竖还。",
            "儿童惊野烧，一片起前山。"
        ],
        "notes": "",
        "id": "5c8375e0d4878f71320dd04a23fdc03e"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "田居四时  其四",
        "preface": "",
        "paragraphs": [
            "汩汩防农雾，穷冬亦谩劳。",
            "茅簷催日午，篱落听鸡号。",
            "腊近还移竹，宵闲更索绹。",
            "春风归早晚，行见事东皋。"
        ],
        "notes": "",
        "id": "21d0239e70ba91f70b16b4ac5256e363"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "夏日龙井书事  其一",
        "preface": "",
        "paragraphs": [
            "翠枥高萝结昼阴，骄阳无地迫吾身。",
            "石崖细听红泉落，林果初尝碧奈新。",
            "挥麈已欣从惠远，谈经终恨少遗民。",
            "何时暂著登山屐，来岸乌纱漉酒巾。"
        ],
        "notes": "",
        "id": "6d01f51f1f29716318ba68ab03837b7d"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "夏日龙井书事  其二",
        "preface": "",
        "paragraphs": [
            "雨过千岩爽气新，孤怀入夜与谁邻。",
            "风蝉故故频移树，山月时时自近人。",
            "礼乐汝其攻我短，形骸吾已付天真。",
            "露华渐冷飞蚊息，窗里吟灯亦可亲。"
        ],
        "notes": "",
        "id": "06589128a31e693e454d740b031f389c"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "夏日龙井书事  其三",
        "preface": "",
        "paragraphs": [
            "自怜多病畏炎曦，长夏投踪此最宜。",
            "青石白沙含浅濑，碧梧苍竹聒凉飔。",
            "云中鸡犬听难辨，谷口渔樵问不知。",
            "斑杖芒鞋随步远，归来幽火认茅茨。"
        ],
        "notes": "",
        "id": "26ff723ef17b51723c01343ad288cd00"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "夏日龙井书事  其四",
        "preface": "",
        "paragraphs": [
            "朅来人外慰栖迟，谷远山长万事遗。",
            "好鸟未尝吟俗韵，白云还解弄奇姿。",
            "藤花冉冉青当户，竹色娟娟碧过篱。",
            "不羡故人探禹穴，短桡孤榜逐涟漪。"
        ],
        "notes": "",
        "id": "757c9709e043b7e3e6dcc436591f2eda"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "寄俞伯谟宣义昆仲  其一",
        "preface": "",
        "paragraphs": [
            "谢家兰玉竞芬芳，千里南来未易忘。",
            "犹忆娑罗双树院，月明相对坐胡床。"
        ],
        "notes": "",
        "id": "d9a79672da143acbaa2ac22c135a32f3"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "寄俞伯谟宣义昆仲  其二",
        "preface": "",
        "paragraphs": [
            "多病侵寻鬓已霜，昔年交友半殊方。",
            "吴台松栢今何似，想见龙蛇数尺长。"
        ],
        "notes": "",
        "id": "f384cbf28d734a9037eaaab393b53198"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "夏夜",
        "preface": "",
        "paragraphs": [
            "斗帐昏昏夜气蒸，移床趁月卧中庭。",
            "紫薇花露沾衣冷，翻觉华胥梦易醒。"
        ],
        "notes": "",
        "id": "a6bc18611e5859f2e83d5ab2000b82a2"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "送楚上人还广陵庆禅师法席",
        "preface": "",
        "paragraphs": [
            "吾乡少年多龌龊，投老家山犹恋著。",
            "何异醯鸡舞瓮天，肯信十方无壁落。",
            "羡君壮怀慕远举，万里云山行荦确。",
            "荆江洞庭虚浩渺，敛裓浮杯心自若。",
            "去年腊月过湓城，聆我幽修卧云壑。",
            "朅来相从慰契阔，笑语逸发惊猿鹤。",
            "春风又复卷征衣，问子东去将何为。",
            "广陵城西古佛刹，中有老禅吾所师。",
            "当年与君共伏役，妙道仿佛窥藩篱。",
            "别来星霜叹已久，夜梦往往神魂驰。",
            "真金虽已出顽鑛，锻炼岂厌增钳锤。",
            "纵横法缚断除尽，了了方为狮子儿。"
        ],
        "notes": "",
        "id": "9f91da714c3e895ea43d39a9acb109ea"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "晚兴",
        "preface": "",
        "paragraphs": [
            "墙角风欺竹影斜，数声啼尽欲栖鸦。",
            "重门已闭断还往，独卷疏帘进月华。"
        ],
        "notes": "",
        "id": "d0968651d82e27693755aa322b79dfb5"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "下湖晚归",
        "preface": "",
        "paragraphs": [
            "屈曲莎隄引兴长，肯辞芒屦踏秋霜。",
            "归来已奏孤城角，撩乱梅花落女墙。"
        ],
        "notes": "",
        "id": "58209598385a4fd8145756256ae119af"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "秋日西湖  其一",
        "preface": "",
        "paragraphs": [
            "两山斜抱翠逶迤，一水中间似渼陂。",
            "孤榜独来还独往，鸬鹚㶉𫛶莫相疑。"
        ],
        "notes": "",
        "id": "d959a4526da48ace0dddb4f4348f828b"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "秋日西湖  其二",
        "preface": "",
        "paragraphs": [
            "琤然一叶堕空庭，似唤幽人梦欲醒。",
            "斜倚素屏褰翠幔，沈香烟吐博山青。"
        ],
        "notes": "",
        "id": "f2bf63eabb6b9b6cb04be80ca4f7a94c"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "秋日西湖  其三",
        "preface": "",
        "paragraphs": [
            "南山爽气对朝扉，竹露吹风更湿衣。",
            "可是吟魂怯清景，何妨著屐步苔矶。"
        ],
        "notes": "",
        "id": "0008f8f6b7d9613e69a779a0c4473df4"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "秋日西湖  其四",
        "preface": "",
        "paragraphs": [
            "飞来双鹭落寒汀，秋水无痕玉镜清。",
            "疏蓼黄芦宜掩映，沙边危立太分明。"
        ],
        "notes": "",
        "id": "92882d658eb312be0b7319261213bd24"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "秋日西湖  其五",
        "preface": "",
        "paragraphs": [
            "欲跨高楼旷远情，无端秋雨苦冥冥。",
            "峥嵘日脚漏云处，瞥见遥山一抹青。"
        ],
        "notes": "",
        "id": "aae3751f61290aeedc971975b423ffdf"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "秋日西湖  其六",
        "preface": "",
        "paragraphs": [
            "西风夜半卷庭槐，卧听邻翁晓圃开。",
            "稚子相呼入林去，应知病果落莓苔。"
        ],
        "notes": "",
        "id": "16be7740ff4021148e55f1a6a313b8e2"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "晨起",
        "preface": "",
        "paragraphs": [
            "窗扉晓辟对平湖，爽气侵寻冷入肤。",
            "林迥霜黄垂橘柚，渚清沙碧老菰蒲。",
            "忘机鸥鹭元相狎，得食猿猱不用呼。",
            "游目骋怀心正逸，更凭高处立须臾。"
        ],
        "notes": "",
        "id": "36a6194830a6095ee92ab595c38b2e21"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "戏招李无悔秀才",
        "preface": "",
        "paragraphs": [
            "淋漓一雨过秋山，洗出西湖小霁天。",
            "烱烱鱼鳞含倒景，飘飘羊角卷荒阡。",
            "野塘白芡珠盈斗，幽浦红蕖锦绕船。",
            "冷炙残杯当已厌，好来波际弄婵婵。"
        ],
        "notes": "",
        "id": "8ddcf5b039287a3c31bfe4152c37d0e3"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "西湖雪霁寄彦瞻",
        "preface": "",
        "paragraphs": [
            "西湖漫天三日雪，上下一色迷空虚。",
            "曾峦沓嶂杳难辨，仿佛楼观疑有无。",
            "饥雏乳兽失所食，飞走阡陌空号呼。",
            "中园却羡啄木鸟，利觜自解谋朝晡。",
            "晓来钟鼓报新霁，天半稍稍分浮图。",
            "试凭高楼肆远目，千里颠倒罗琼琚。",
            "逡巡夜月出海角，光彩猛射来城隅。",
            "方壶圆峤只在眼，绰约怳晤神仙居。",
            "咄哉浩景似欺压，谓我不足为传模。",
            "风流江左杜从事，气格豪赡凌相如。",
            "安得飘飖跨鸾鹄，手持栗尾来为书。"
        ],
        "notes": "",
        "id": "b787db877b31d9e0ee508410a578da85"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵彦瞻舟次三墩见寄",
        "preface": "",
        "paragraphs": [
            "雪消幽港涨漪涟，草际晴丝罥细烟。",
            "避桨轻鸥翻点点，亚墙修竹静娟娟。",
            "风流远继东山后，诗句高凌北斗边。",
            "何日去寻阳羡路，相携青嶂弄云泉。"
        ],
        "notes": "",
        "id": "3a93d38c0bddf747d13637e5aead20c1"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵彦瞻樊良道中",
        "preface": "",
        "paragraphs": [
            "几日官河冻不流，朝来微暖始通舟。",
            "江梅破蕊香犹浅，汀草埋沙绿未浮。",
            "修网横川鱼乍集，晴云开野雪初收。",
            "探珠既已从骊颔，何用区区入海搜。"
        ],
        "notes": "",
        "id": "3c212ada3b2c860c426326ee1147a890"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "寄张明甫朝奉",
        "preface": "",
        "paragraphs": [
            "昔公令吾乡，绿发气方壮。",
            "鸣弦坐高堂，百里肃清旷。",
            "良辰骋遨嬉，茧足履青嶂。",
            "当时陪杖屦，笑语相颉顽。",
            "论文希邺都，乐事敦可尚。",
            "铜章既云解，余亦航海上。",
            "悠悠亘六载，天角空相望。",
            "朅来石头城，邂逅慰离怆。",
            "携手雨花台，俛仰得超放。",
            "瓶盂徙京口，冉冉抱微恙。",
            "扁舟乱江来，起我神益王。",
            "浮云共平生，飘忽无定向。",
            "去年客梁园，尘土纷冗长。",
            "狙猿失林木，憔悴无优况。",
            "独有青桂枝，冰雪不凋丧。",
            "惠然肯过从，香积仍接饷。",
            "秋风迫南还，危帆高且张。",
            "落日通津门，转盼增惋怅。",
            "寝寐见高标，幽魂惊夜帐。",
            "相忘同海鱼，千里各云浪。"
        ],
        "notes": "",
        "id": "204d2bc7d458e3de437b25b319185b45"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "探梅",
        "preface": "",
        "paragraphs": [
            "问讯风篁岭下梅，疏枝冷蕊未全开。",
            "繁英待得浑如雪，霜晓无人我独来。"
        ],
        "notes": "",
        "id": "84294936f78718fb16e7fa0a967ec23d"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "岁寒亭",
        "preface": "",
        "paragraphs": [
            "草枯蓬断正纷纷，翠干排簷不改阴。",
            "自是孤根难挫抑，骄霜傲雪本无心。"
        ],
        "notes": "",
        "id": "2fb037a70662b9459a5fb293a54d40c1"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "与元规话别  其一",
        "preface": "",
        "paragraphs": [
            "湖水苍茫四接天，短篷孤榜数回旋。",
            "想君东海东头梦，犹在汀洲白鸟边。"
        ],
        "notes": "",
        "id": "7ffeb3c1f838ed70c3c7c39f21b56e30"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "与元规话别  其二",
        "preface": "",
        "paragraphs": [
            "雷岫庵南千种梅，含芳准拟为君开。",
            "冷香秀色谁为主，趁取花时更一来。"
        ],
        "notes": "",
        "id": "8be32f8e2d57562e7587452d8aa16daa"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "春日  其一",
        "preface": "",
        "paragraphs": [
            "兰英蕙萼竞芳新，左右吹香暗袭人。",
            "江海久无骚客赋，一枝唯可荐灵均。"
        ],
        "notes": "",
        "id": "fc1f48ed68e992344e248adbdabbb1b3"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "春日  其二",
        "preface": "",
        "paragraphs": [
            "清溪白石晓磷磷，洗露桃花两岸新。",
            "欲觅刘郎家住处，但闻鸡犬不逢人。"
        ],
        "notes": "",
        "id": "da5affa3efaae29206c258437d1d9143"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "春词  其一",
        "preface": "",
        "paragraphs": [
            "轻云著地柳垂丝，百尺高台独步时。",
            "遥爱南邻红杏树，晓来新有过墙枝。"
        ],
        "notes": "",
        "id": "fc2e534e92df88f34f6c515868d0e5a5"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "春词  其二",
        "preface": "",
        "paragraphs": [
            "蒙蒙小雨暗池塘，远树依微不辨行。",
            "可是晚来风更恶，杏花香乱扑回廊。"
        ],
        "notes": "",
        "id": "c61b8ed58e8202878ec4f282ca5426c4"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "春词  其三",
        "preface": "",
        "paragraphs": [
            "冰开池面初浮绿，日促花梢始破红。",
            "谩道春光来眼底，茫然无意对芳丛。"
        ],
        "notes": "",
        "id": "7fa6c74057f236f746ed1efe47609684"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "驻景楼",
        "preface": "",
        "paragraphs": [
            "额额高楼古道旁，楼前风物鬰𪭢𪭢。",
            "溪声不断来幽耳，山色常时在小窗。",
            "金鼎养丹尝驻景，玉罇倾酒屡空缸。",
            "宋清卖药长安市，千载佳名与子双。"
        ],
        "notes": "",
        "id": "a88f4deae0ba312c5ac0a1e51e3e51ed"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "程公辟给事罢会稽道过钱塘因以诗见赠  其一",
        "preface": "",
        "paragraphs": [
            "尝闻钟鼓过蓬莱，席上无非八斗才。",
            "刻烛挥毫公屡胜，投壶饮釂客先颓。",
            "老元格调真难继，短李风流不易陪。",
            "鉴水稽山行乐处，后车长是载邹枚。"
        ],
        "notes": "",
        "id": "283500ce8d40b988688eb737b9b7d130"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "程公辟给事罢会稽道过钱塘因以诗见赠  其二",
        "preface": "",
        "paragraphs": [
            "江干千骑送朱轮，父老无缘借寇恂。",
            "吴国旌旗开白日，越溪桃李失青春。",
            "雄名素与珠星烂，妙质长随玉树新。",
            "当宁比闻思旧德，万方行见入洪钧。"
        ],
        "notes": "",
        "id": "242e91082df1ed6c2b24842bc85c4a46"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "寄济明",
        "preface": "",
        "paragraphs": [
            "茫乎一气同浑沦，弥漫六合无边垠。",
            "吁哉破散几千载，被在万物含其真。",
            "清轻为天浊为地，一一厚薄理自匀。",
            "驽骀骐骥不并厩，夜光鱼目难相亲。",
            "钱郎少年禀清裔，英姿绰欲挥等伦。",
            "忠言谠论蹑根本，行义修笃无缁磷。",
            "是家严君抱劲烈，直笔曾预螭头臣。",
            "我昔浮游霅溪侧，倾盖遇子情弥欣。",
            "炎云烧空五六月，漾舟南郭吟青苹。",
            "溪流宽围野桥碧，溪树静啸凉飚新。",
            "奇探险取得佳句，欲压柳恽江南春。",
            "瓶盂属我暂行役，乐事一跌成参辰。",
            "使君旋亦报西去，纷纷万变难重陈。",
            "南山暮冬厚积雪，刚茂不死期松筠。"
        ],
        "notes": "",
        "id": "800625d19981a0644991273e6e87b5c0"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "江行寄俞仲宽察院",
        "preface": "",
        "paragraphs": [
            "潮回沙浦寒，月落山未晓。",
            "驾言江上行，行远心亦悄。",
            "茅屋两三家，鸡声闻缥缈。",
            "轻风飐垂杨，芳枝何袅袅。",
            "上有双鸣禽，下有蕙兰草。",
            "蒸蒸物已繁，灼灼花更好。",
            "时见頳尾鳞，跳波泳纹藻。",
            "即事起幽情，情含结怀抱。",
            "故交如参辰，咫尺旷烟岛。",
            "红日已三竿，回辕白沙道。",
            "但闻萧苇间，挐音飞杳杳。"
        ],
        "notes": "",
        "id": "1dd8b11fe9eeddc16fa84d70f565c64e"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "春日杂兴  其一",
        "preface": "",
        "paragraphs": [
            "池南池北日融融，水荇风蒲各占丛。",
            "幸有花枝能照眼，可无诗句补春工。"
        ],
        "notes": "",
        "id": "09c53f2662cdfd64b5ec85a967e6aeba"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "春日杂兴  其二",
        "preface": "",
        "paragraphs": [
            "城根野水渌逶沱，飐飐风船掠岸过。",
            "日暮蕙兰无处采，渚花汀草占春多。"
        ],
        "notes": "",
        "id": "0b767bd3878b729b71e90d5b25bcf426"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "春日杂兴  其三",
        "preface": "",
        "paragraphs": [
            "柳外披烟舒远目，花边植杖坐芳茵。",
            "能言百舌深藏叶，解舞鹍鸡不避人。"
        ],
        "notes": "",
        "id": "18ce4344a4dd8c4abb77b56c3e9cb89c"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "春日杂兴  其四",
        "preface": "",
        "paragraphs": [
            "雨阕中庭暖日浮，春禽百种聚喧啾。",
            "粉腰蜂子尤无頼，挠遍花须未肯休。"
        ],
        "notes": "",
        "id": "8b2ff238c6b0ffb102bc15fd149df260"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "春日杂兴  其五",
        "preface": "",
        "paragraphs": [
            "去岁春风上苑行，烂窥红紫厌平生。",
            "而今眼底无姚魏，浪蕊浮花懒问名。"
        ],
        "notes": "",
        "id": "274b5c6f5fb7f2948883c27557a78974"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "春日杂兴  其六",
        "preface": "",
        "paragraphs": [
            "碧流如镜转春渠，时送残红出雨余。",
            "可怕莓苔黏屐齿，强扶筇竹过邻居。"
        ],
        "notes": "",
        "id": "d07bc663ca9acf28e371faf559a76da1"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "春日杂兴  其七",
        "preface": "",
        "paragraphs": [
            "雨洗楼头碧瓦昏，五更残月堕金盆。",
            "辘轳索转玉绳晓，花底宿禽无数喧。"
        ],
        "notes": "",
        "id": "3ec3e3f5fe46b93b93608ced978fe020"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "春日杂兴  其八",
        "preface": "",
        "paragraphs": [
            "梅梢青子大于钱，惭愧春光又一年。",
            "亭午无人初破睡，杜鹃声在柳花边。"
        ],
        "notes": "",
        "id": "87e068dd5a701bf004cdc063321a2f21"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "春日杂兴  其九",
        "preface": "",
        "paragraphs": [
            "戢戢篱根紫笋长，满城桃李罢芬芳。",
            "东风虽是无情物，送谢迎繁亦更忙。"
        ],
        "notes": "",
        "id": "255f688b8b65baf18ed5dbb897b43ab2"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "春日杂兴  其一○",
        "preface": "",
        "paragraphs": [
            "树萱移菊助春荣，沐雨梳风擢翠茎。",
            "童子新能理荒秽，不教萧艾并丛生。"
        ],
        "notes": "",
        "id": "d684e988e5f2a41c05e75f3d06b8ea02"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "雪堂雨中",
        "preface": "",
        "paragraphs": [
            "梢林急雨暮凄凄，帘幕风灯暗欲迷。",
            "向晓请看南陌上，一番红素掩春泥。"
        ],
        "notes": "",
        "id": "3724848dd5b5e8375e0a284240e7e6e5"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "春日赤壁  其一",
        "preface": "",
        "paragraphs": [
            "滟滟春江水拍隄，双双出没羡凫鹥。",
            "白沙青石无泥滓，且逐东风进杖藜。"
        ],
        "notes": "",
        "id": "d1f2d9ee0ab0c4678a8b8745e26e967d"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "春日赤壁  其二",
        "preface": "",
        "paragraphs": [
            "萧瑟江梅树树空，兰芽犹短未成丛。",
            "行穷赤壁山西路，只有桃花一样红。"
        ],
        "notes": "",
        "id": "611edf8087df13754a61a301ba6d699d"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "留别雪堂呈子瞻",
        "preface": "",
        "paragraphs": [
            "策杖南来寄雪堂，眼看花絮老风光。",
            "主人今是天涯客，明日孤帆下渺茫。"
        ],
        "notes": "",
        "id": "cd9cb097db09dc7f8f7e1cf4b2ba401d"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "寄题徐德之先生闲轩",
        "preface": "",
        "paragraphs": [
            "建安自古多俊髦，徐子磊落尤其豪。",
            "论兵说剑走湖海，身勤事左无所遭。",
            "绿林五校已屠脍，黑衣三卫羞徒劳。",
            "归来故山便卜筑，脱弃万事轻鸿毛。",
            "横前涧水漱哀玉，傍舍老枥藏飞猱。",
            "山蔬何用羡粱肉，鹤氅未必输青袍。",
            "追云弄月有真趣，慎勿轻语传儿曹。"
        ],
        "notes": "",
        "id": "ce69ddced453f2a27e09f9083276ba6b"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "九江与东坡居士话别",
        "preface": "",
        "paragraphs": [
            "霅水黄楼赤壁间，胜游长得共跻攀。",
            "屠龙冉冉空三载，窥豹悠悠愧一斑。",
            "投锡云林聊避暑，绝江舟檝自东还。",
            "求田问舍知何处，杖屦它时访小山。"
        ],
        "notes": "",
        "id": "29814579c032622d92cca31b92b9d803"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "赠潘邠老秀才",
        "preface": "",
        "paragraphs": [
            "去年云梦泽南州，为访太史尝淹留。",
            "东坡寒碧最佳处，恨不得子同遨游。",
            "今年庐山深且窅，感君忽来慰枯槁。",
            "溪月岩云亦有情，昨夜为君颜色好。",
            "飘飘绿发方妙年，图史满腹皆精研。",
            "挥毫应敌风雨快，咳唾落纸珠玑圆。",
            "广文英豪仅数千，逸群骥子谁与肩。",
            "男儿穷通故有命，劝子未宜嗟蹭蹬。",
            "丈夫盖棺事始定，他日雄飞雕鹗劲。",
            "草草论文未有涯，匆匆别我却还家。",
            "秋风更约通玄府，共访仙人卧彩霞。"
        ],
        "notes": "",
        "id": "760efa618ee23fa14d5ba9fa0746e3d6"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "酬周元翁推官见赠",
        "preface": "",
        "paragraphs": [
            "南来济济多俊良，声问逸发推周郎。",
            "词场较艺一战捷，笔阵独扫千人强。",
            "烱然眉目行且贵，骥足万里看腾骧。",
            "吟诗作赋不媚俗，期与往者同芬芳。",
            "断璋残璧忽我赠，把玩溢目惊辉光。",
            "自嗟行李久萧瑟，安得置之云锦囊。",
            "又闻跨马欲过我，此意想君非渺茫。",
            "山中草木最宜夏，雨余一一含幽香。",
            "雏鶑乳燕学飞舞，叶底哑咤调圆吭。",
            "阑干笋蕨虽已老，璀错梅杏犹可尝。",
            "阴崖碧洞不受暑，谷风习习吹衣凉。",
            "提携为子扫盘石，谈笑共坐莓苔苍。",
            "宣毫越楮须盛载，吟取佳句还巾箱。"
        ],
        "notes": "",
        "id": "b6a0b280a763e3e273af244832f697f1"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "南康与曾子宣内翰",
        "preface": "",
        "paragraphs": [
            "旗亭方喜会高标，杞国天崩促去桡。",
            "星渚风花朝冉冉，神林雨脚暮萧萧。",
            "飞流溅沫江翻怒，拆岸颓沙蜃倚骄。",
            "遥想英雄济川手，壮怀宁复畏倾摇。"
        ],
        "notes": "",
        "id": "b072ad93d93e175f72a045b8ee524fb3"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "曾子开吏部服阕赴召",
        "preface": "",
        "paragraphs": [
            "驿骑骎骎破夕烟，西来遇我虎溪前。",
            "征途乍即应劳止，陈迹重窥更泫然。",
            "天上归瞻新日月，山中行睹旧林泉。",
            "感时抚事情何极，且伴幽人此夜禅。"
        ],
        "notes": "",
        "id": "c04a29433464d404c8e73941f5738567"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "过公择藏书室",
        "preface": "",
        "paragraphs": [
            "我公昔未仕，托踪此山阿。",
            "牙签列图史，万卷堆嵯峨。",
            "披剥得精要，卷衣辞薜萝。",
            "一往三十年，功名叹蹉跎。",
            "公今陟台省，壮志应未磨。",
            "出处独不谬，纷纷当奈何。",
            "脱身早来归，挂冠旧庭柯。",
            "松窗展故帙，烱烱临羲娥。",
            "岂复求甚解，聊将寄天和。",
            "勿忧野马集，勿念虫网罗。",
            "山祇善守护，早晚潜挥诃。"
        ],
        "notes": "",
        "id": "4a887c3c5a43903a2e053e672f16c1f9"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "双溪晓步怀少游子实",
        "preface": "",
        "paragraphs": [
            "亭午炎威剧，风溪破晓行。",
            "纡余怜野彴，错落见长庚。",
            "翻藻鱼呈媚，梢林露献清。",
            "二豪俱二阙，此乐与谁并。"
        ],
        "notes": "",
        "id": "cf118101d7c3fd37cd8c4e0b26efd909"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "寄王元均奉议昆仲",
        "preface": "",
        "paragraphs": [
            "崇文学士后，二子皆翘翘。",
            "异哉荆山麓，产此英琼瑶。",
            "婆娑翰墨场，文彩相蔚饶。",
            "顷我未知识，寸心徒摇摇。",
            "前年广陵城，会合如有招。",
            "名都冠淮海，气象古所豪。",
            "林园若棋置，佳处遗尘嚣。",
            "良辰肯浪负，杖策同嬉遨。",
            "清谈落玉麈，亹亹如闻韶。",
            "岁晏乐未阕，离群复萧萧。",
            "扁舟眇一叶，出没随江潮。",
            "云山列千里，庐霍尤岧峣。",
            "孤怀喜自放，跨跞岂惮劳。",
            "所嗟无二陆，相我吟风骚。"
        ],
        "notes": "",
        "id": "565336a884ab70ee3a6368907e25aec3"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "庐山杂兴  其一",
        "preface": "",
        "paragraphs": [
            "溪石斑斑舞碎光，岩花冉冉馥幽香。",
            "当时吴猛逢山处，金阙横开在上方。"
        ],
        "notes": "",
        "id": "09a4ceb4eee53f82865e7a9d24e0c8f4"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "庐山杂兴  其二",
        "preface": "",
        "paragraphs": [
            "隔崖垂蔓蔚苍苍，隠见莓苔旧石床。",
            "定有飞仙集其下，月明时复度笙篁。"
        ],
        "notes": "",
        "id": "d0292c56fc74ac677ed83c013d6a0a5f"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "庐山杂兴  其三",
        "preface": "",
        "paragraphs": [
            "高松夹道夕阳明，抱叶风蝉引细声。",
            "劝尔行人聊驻足，出山无物更能清。"
        ],
        "notes": "",
        "id": "70b6d8d407aed23b3f90582de87e537a"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "庐山杂兴  其四",
        "preface": "",
        "paragraphs": [
            "星渚江边月已生，石桥归路夜峥嵘。",
            "西风散入松千树，翻覆银河秋浪声。"
        ],
        "notes": "",
        "id": "a5e0087c081309d55f4d1bca5a64af68"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "宿回峰院寄黄择中察院",
        "preface": "",
        "paragraphs": [
            "秋堂立四壁，物色夜萧然。",
            "藜床抱孤影，起坐未成眠。",
            "曾飚激高梧，万动接虚警。",
            "感至情先谢，理冥神预领。",
            "铜壶漏未央，扶杖起彷徨。",
            "方塘溢繁荇，冷月下疏篁。",
            "踯躅步空除，风带褭霜裾。",
            "泯余契幽独，怅子隔川途。",
            "短短袖中书，明发欲谁寄。",
            "梁上木鲤鱼，傥能将此意。",
            "古亦有相思，吾今何所遗。",
            "浩歌望云水，期子与同归。"
        ],
        "notes": "",
        "id": "6b33b947fd03a2d9242601e3adbefc33"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "寄史院王正仲曾子开二学士",
        "preface": "",
        "paragraphs": [
            "太史久不作，千秋想前人。",
            "朝廷理故事，董职须绝伦。",
            "青钱两学士，班马相并邻。",
            "婆娑金闺中，婉娈得所亲。",
            "学海扬波澜，词林蔼芳春。",
            "青编炳金雘，允显无曲陈。",
            "翘翘茂令德，谔谔规缙绅。",
            "玉堂行见跻，清切凌紫宸。",
            "野人蹈江海，放浪无边垠。",
            "相思邈何许，共此青桂轮。"
        ],
        "notes": "",
        "id": "2c0b1abd79272440006fb5bc1361eb23"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "寄东坡昆仲",
        "preface": "",
        "paragraphs": [
            "江南十月天未霜，木梢冉冉犹青苍。",
            "烟沙篁竹媚两岸，亭午气候如春阳。",
            "吴樯楚柁自纷扰，花鸭鸬鹚殊未忙。",
            "深湾野浦望不剧，苇间隠隠闻渔桹。",
            "黄昏无云桂魄满，一川秀色倾银潢。",
            "何人隔岸弄长笛，吹风渡水声悲凉。",
            "兰台故人天一方，美景乐事谁相将。",
            "船窗欹枕夜未央，杳杳孤云空飞扬。"
        ],
        "notes": "",
        "id": "183c53698869c71d5471c386e36ef28b"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "梅花寄章仲粹法曹",
        "preface": "",
        "paragraphs": [
            "蕙死兰枯惊岁晏，玉蕤初发照溪寒。",
            "从来吴苑墙头见，不似匡庐谷底看。",
            "月浸繁枝香冉冉，露浮红萼晓团团。",
            "参军诗格追何逊，应笑山人自考槃。"
        ],
        "notes": "",
        "id": "8a29560d9f082c85fd12e288c4a221a8"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "梅花  其一",
        "preface": "",
        "paragraphs": [
            "云英粲粲笑相重，结子能参鼎鼐功。",
            "茜杏妖桃缘格俗，含芳不得与君同。"
        ],
        "notes": "",
        "id": "26b7a05bbc415d2d1a49f189daca8e93"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "梅花  其二",
        "preface": "",
        "paragraphs": [
            "造化推排力自强，非关著意占年芳。",
            "繁霜乱雪虚埋没，倾国人知有此香。"
        ],
        "notes": "",
        "id": "a8fdcfeda3886084bfd91a5dd76ceebe"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "梅花  其三",
        "preface": "",
        "paragraphs": [
            "枝头灼灼烂生光，弄日骄寒倚短墙。",
            "欲赋却惭无妙手，使人操笔忆何郎。"
        ],
        "notes": "",
        "id": "a20ccf2b48ab793560127a6fce81febb"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "寄福州太守孙莘老龙图",
        "preface": "",
        "paragraphs": [
            "公生自淮海，弱不游群儿。",
            "良哉白玉质，烱烱无磷缁。",
            "澡身以道德，余弃为文词。",
            "端能处庠序，邈有孔孟姿。",
            "一朝擅高名，卓然动京师。",
            "余辉耀天末，烨烨如斗箕。",
            "校雠芸阁中，精义无参差。",
            "同时鹓鹭行，半已翔凤池。",
            "两登谏官室，抗疏犯天威。",
            "扬舲去江海，旷岁成流离。",
            "朱轮拥苕霅，五马从合肥。",
            "编氓仰遗爱，堕泪存丰碑。",
            "归来遘风树，憔悴不展眉。",
            "藉苫一室中，四壁无重帷。",
            "南邻有古刹，而我方栖迟。",
            "杖藜时过公，泣血闻嗟咨。",
            "从容劝我坐，一饭常共为。",
            "蒸蒸沸古鼎，蔌蔌投园葵。",
            "客来慵应门，客去知为谁。",
            "礼丧事云既，始领吴门麾。",
            "瓶盂走梁苑，恨不相追随。",
            "秋风亟东下，旌旆俄已睽。",
            "浮川与遵陆，多病亦云疲。",
            "七闽富名山，空翠相逶迤。",
            "在昔慕仁智，于今慰遨嬉。",
            "棠阴想初坐，吏案纷交驰。",
            "庖刀一为解，往往无孑遗。",
            "麦秋荐丹实，梅雨裁纤𫄨。",
            "黄金燕佳客，柔指鸣哀丝。",
            "万事不芥蒂，羡公能自怡。"
        ],
        "notes": "",
        "id": "55448cc1ec052b81053c89a6b1e8e8fa"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "闻子由舟及南昌以寄之",
        "preface": "",
        "paragraphs": [
            "高安居士实人龙，五载南迁道愈丰。",
            "域外城池刚自守，人间膏火讵能攻。",
            "屡嗟江海星霜隔，行喜云林笑语同。",
            "五老峰前佳气象，待君一醉吐长虹。"
        ],
        "notes": "",
        "id": "c54dfb8553dc4a35f6b1e3244d782943"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "和子由彭蠡湖遇风雪",
        "preface": "",
        "paragraphs": [
            "夫子经济材，妙质静而默。",
            "当年大廷中，如堵观射策。",
            "雄哉贤父兄，一日并辉赫。",
            "勋业望夔龙，宁论二千石。",
            "扶摇吝不借，困此垂天翼。",
            "五载贬筠阳，区区校寻尺。",
            "盐车厄骥足，道路行叹惜。",
            "脱身当岁晏，行李唯典籍。",
            "高怀久达观，不见憔悴色。",
            "悠悠东下船，晚次彭蠡侧。",
            "江风忽崩腾，江水翻且黑。",
            "飘风断黄芦，落雁委砂碛。",
            "鹅毛飞雪片，满野来无极。",
            "龙骧飞万斛，欲进不可得。",
            "淹留向汀湾，萧瑟日将夕。",
            "黄昏势渐壮，夜半已堆积。",
            "鱼龙亦悲啸，凛气增几席。",
            "青灯冷不眠，坐漱元和液。",
            "危樯翻晓鸦，霁日动窗隙。",
            "搴帏望庐山，万仞绝寸碧。",
            "茫茫银世界，荡荡月阃域。",
            "顺流复前趋，百里俄顷刻。",
            "暂停篙橹喧，却著登山屐。",
            "五老笑相迎，千岩委圭璧。",
            "纷纷林下士，洗眼冀一识。",
            "松门共邀迓，香雾浮羃羃。",
            "相将拥寒炉，软语同夙昔。",
            "堂堂赤眼师，既往有遗迹。",
            "惸然窣堵波，缥缈根石壁。",
            "清晨陪拄杖，缓步蹑山肋。",
            "裴回憩苍岭，左右抗松枥。",
            "猿猱侮僮仆，上下或戏剧。",
            "巴僧眉半雪，解后语乡国。",
            "却返朱砂峰，招提更岑寂。",
            "中藏李氏书，盛事夸绝特。",
            "东坡老居士，迩亦有题墨。",
            "一览慰君心，都忘远行役。"
        ],
        "notes": "",
        "id": "6461235ecaeb5e9f6dcf2360b88895e6"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "寄俞秀老清老二居士  其一",
        "preface": "",
        "paragraphs": [
            "风溪云𪩘雪消初，鸟变春声满屋除。",
            "安得故人同蜡屐，石梁斜日看游鱼。"
        ],
        "notes": "",
        "id": "9d115ffc58263c772abbc4629ddf3538"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "寄俞秀老清老二居士  其二",
        "preface": "",
        "paragraphs": [
            "落星江水接天流，花絮飞时暮雨收。",
            "波底鲤鱼东去否，尺书烦汝到杨州。"
        ],
        "notes": "",
        "id": "7156f4f884696e0c67d25b0386475c97"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "寄俞秀老清老二居士  其三",
        "preface": "",
        "paragraphs": [
            "惭愧君家好弟兄，风流宜与晋人并。",
            "青鞋布袜能从我，共入庐山深处行。"
        ],
        "notes": "",
        "id": "1fe6b4c33f45b5d4ab2d1913ff2bc52b"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "庐山道中怀子瞻",
        "preface": "",
        "paragraphs": [
            "谷口晴云散晓光，鸟声呼我渡横塘。",
            "轻明独爱桃花静，撩乱偏嫌柳絮狂。",
            "处处丛祠起箫鼓，家家篱落动耕桑。",
            "去年今日东坡路，拄杖相将探海棠。"
        ],
        "notes": "",
        "id": "f71d7489b56cac4139efd408c33aafd8"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "酬周亨叔主簿见赠",
        "preface": "",
        "paragraphs": [
            "庐山百里蟠穹苍，绝顶阴云常下覆。",
            "晴日天风忽扫除，翠壁千层开锦绣。",
            "我来庐山初得君，爱君面有庐山秀。",
            "长篇险韵使我惊，忽获风流云散后。",
            "气味清新满牙颊，如入洞庭尝橘柚。",
            "梅子如钱柳絮飞，杜鹃哀号山雨昼。",
            "念君明当京邑行，马蹄蹴踏春泥绉。",
            "黄陂新息道路迥，野饭藜羹须强嗅。",
            "天街到日夏渐热，车毂相摩汗如溜。",
            "丈夫功名非苟取，劝子未用轻蓝绶。",
            "山中五月早归来，涧底清泠当共漱。"
        ],
        "notes": "",
        "id": "a5ea93c55b1c44d5b922cbb434eff1c5"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "访荆国王公  其一",
        "preface": "",
        "paragraphs": [
            "浩荡经纶志已行，北山归老思冥冥。",
            "可妨渡水穿云客，拄杖芒鞋到户庭。"
        ],
        "notes": "",
        "id": "db5d27f1efdd89d56e0fc9392c6c71d2"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "访荆国王公  其二",
        "preface": "",
        "paragraphs": [
            "博辩旧闻轻孟子，谈经早不愧杨雄。",
            "惠能伎俩元无有，还许从容广座中。"
        ],
        "notes": "",
        "id": "76cf8cfefee82efbbd920c423e1cbd87"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "访荆国王公  其三",
        "preface": "",
        "paragraphs": [
            "苦嫌荣禄早收身，归与渔樵共隠沦。",
            "白下门西山迤逦，兴来长是岸乌巾。"
        ],
        "notes": "",
        "id": "f978eeb07e3ecae53e8308cc1cc55264"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "谒上竺观音大士",
        "preface": "",
        "paragraphs": [
            "十年江海去飘然，魂梦长依鹫岭边。",
            "月地云阶重到处，殷勤稽首白衣僊。"
        ],
        "notes": "",
        "id": "d445254baeeb37a0db1bcca20362bc0a"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵元翁见寄",
        "preface": "",
        "paragraphs": [
            "十载离群叹渺茫，良辰无地可相羊。",
            "何时却入莲花社，软语重焚栢子香。",
            "蔼蔼春风摇几席，纷纷啼鸟满林塘。",
            "欲凭海燕传消息，径入君家旧屋梁。"
        ],
        "notes": "",
        "id": "9cc1edb748ac2341cd809ae05283aee4"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "病中四绝句呈刘景文左藏  其一",
        "preface": "",
        "paragraphs": [
            "一室寥寥北岭隈，午窗孤枕梦初回。",
            "无端自是风惊竹，错认旁人问疾来。"
        ],
        "notes": "",
        "id": "3974653893b5ddf7e6eb4831d58e1dfc"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "病中四绝句呈刘景文左藏  其二",
        "preface": "",
        "paragraphs": [
            "西风薄木晚飕飕，古屋无人夜更幽。",
            "童子未闲煎药火，隔窗灯影漫悠悠。"
        ],
        "notes": "",
        "id": "03755ce1c3c4480f4c4c546b8ea7a8b0"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "病中四绝句呈刘景文左藏  其三",
        "preface": "",
        "paragraphs": [
            "高梧挂月照床头，聒砌寒螀似怨秋。",
            "我病尚能安静默，尔曹无事苦啁啾。"
        ],
        "notes": "",
        "id": "76e59ee96fcdb72f4c9c4d6de944a591"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "病中四绝句呈刘景文左藏  其四",
        "preface": "",
        "paragraphs": [
            "竹里鸣鸦晓欲飞，遽褰疏箔望朝晖。",
            "莫嫌山色经秋瘦，我亦秋来减带围。"
        ],
        "notes": "",
        "id": "141e7040839e24a02bbaf16179cc74f6"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "余初入智果院",
        "preface": "",
        "paragraphs": [
            "泰山屹天下，四海同仰止。",
            "我公命世英，突兀等于是。",
            "胸中廓秋汉，皎绝微云滓。",
            "当年事危言，轩冕如脱屣。",
            "正贵知我希，宁惭不吾以。",
            "风云果再符，六翮排空起。",
            "一昨厌承明，抗章求迤逦。",
            "余杭古雄藩，比屋富生齿。",
            "立谈政即成，兴不负山水。",
            "雍容敦末契，访我顽且鄙。",
            "大旆辉松门，禽猿亦惊喜。",
            "森森门下士，左右粲珠履。",
            "使君道德姿，圭角非所恃。",
            "软语如春风，薰然著桃李。",
            "今朝真胜事，千载足遗美。",
            "安得笔如椽，磨崖为公纪。"
        ],
        "notes": "",
        "id": "49ec82c6d061207cb115b611bd2649d0"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "龙井辩才老师新亭",
        "preface": "",
        "paragraphs": [
            "远公吾家杰，道妙非壶丘。",
            "德倾龙象侣，貌盖江湖秋。",
            "平生经论学，不为名相留。",
            "滔滔若悬瀑，下注万丈湫。",
            "昔年谢讲事，众挽不转头。",
            "刳心老岩穴，百念本不浮。",
            "东南多望士，唯见此老优。",
            "翰林天下公，方外寔辈流。",
            "旌旗虎溪路，竟日泉石游。",
            "众生病未已，师意可忘忧。"
        ],
        "notes": "",
        "id": "61dcbe238e252214d45b5e4bd596ff01"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵苏仲豫承务寄伯达推官",
        "preface": "",
        "paragraphs": [
            "苏子真豪英，气貌严且重。",
            "幼无儿女姿，嗜好百不动。",
            "唯余读书事，乃与古人共。",
            "文章造深淳，词力宽不纵。",
            "乐哉贤父兄，道义日相从。",
            "昨朝西湖外，目极孤鸿送。",
            "高帆去百里，山水乏吟弄。",
            "作诗投置邮，但述鸰原梦。"
        ],
        "notes": "",
        "id": "f9c16477f2c577510bdbe64271c57c5e"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "辩才生日",
        "preface": "",
        "paragraphs": [
            "像末真风恐不传，故生豪杰为人天。",
            "慈航横截三千界，法雨均沾四十年。",
            "独鹤精神秋始健，长松根节老弥坚。",
            "莫将有物观无象，唾雾冰轮处处圆。"
        ],
        "notes": "",
        "id": "39c4b065ff3f056a5c39c0695bf3a9f3"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "寄题解颐堂",
        "preface": "",
        "paragraphs": [
            "道人还家今几时，筑室构堂名解颐。",
            "尺书三遣要我赋，我独老矣何能为。",
            "尘埃笔研试料理，肝肺枯槁源不滋。",
            "为君苦思强抽轧，词悭气迫无逶迤。",
            "东阳自古号多士，文采风流世有之。",
            "堂成往往献佳句，罗列四壁皆瑰奇。",
            "譬如钧天已九奏，安用击筑鸣参差。",
            "又如玉食厌方丈，葵藿欲进旁必嗤。",
            "他年但约访君去，借君几席聊偃欹。",
            "堂中插架足书史，牙签玉轴当细窥。"
        ],
        "notes": "",
        "id": "7268ac734fe769843beefd7d0795bd7c"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "送仲豫叔党二承务赴试春闱",
        "preface": "",
        "paragraphs": [
            "烱烱双黄鹄，雍容振羽仪。",
            "风高辞泽国，岁暮及天池。",
            "文彩非凡近，周旋竞陆离。",
            "明年翔集处，九万是君期。"
        ],
        "notes": "",
        "id": "90853e670958372afe166e16e6b92c03"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "同苏文饶主簿西湖夜泛",
        "preface": "",
        "paragraphs": [
            "凤咮山头暮霭空，月娥飞出广寒宫。",
            "初登桂檝横湖去，似觉银河有路通。",
            "掠草飞萤星点点，眠沙宿鹭玉丛丛。",
            "从来江总文才妙，请付毫端刻画中。"
        ],
        "notes": "",
        "id": "b29331271d111c25b3be5c3783c77382"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "酬钱塘宰王昭叔朝奉",
        "preface": "",
        "paragraphs": [
            "令尹胸中万斛宽，簿书堆案岂相关。",
            "挥毫手过庖刀疾，访胜心同止水闲。",
            "竹日映簷光破碎，雪云开岭翠连环。",
            "自嗟不及匡山远，坐对渊明祇愧颜。"
        ],
        "notes": "",
        "id": "a012912956665f07bc4b8f1f7c1d77a7"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "景文宠示",
        "preface": "",
        "paragraphs": [
            "脱略今山简，能吟旧子春。",
            "偶因寻胜出，不为采芳人。",
            "红紫千葩尽，甘酸万颗新。",
            "江云浮翠壁，霭霭散鱼鳞。"
        ],
        "notes": "",
        "id": "a1dd84bbdfbc56a3f1b76ff0daff157e"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "夏夜奉怀景文路分",
        "preface": "",
        "paragraphs": [
            "曾櫩霁晚雨，余响犹滴沥。",
            "天风吹浮云，入夜已无迹。",
            "月波泛修竹，滟滟流几席。",
            "兰膏灭众炬，凉气满四壁。",
            "蕙烟擢铜炉，暗触鼻端息。",
            "藜床但危坐，万想本空寂。",
            "肺肝既冷然，纨扇亦暂释。",
            "将军不吾期，乐事空自得。",
            "愿言赋长谣，为我记此夕。"
        ],
        "notes": "",
        "id": "186a689a20791014e432d69a8777ba46"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵景文会朱充仁大夫魏敏中朝奉于望湖楼长句",
        "preface": "",
        "paragraphs": [
            "高楼冠浮云，下瞰百顷湖。",
            "清漪照两岸，秀色含菰蒲。",
            "骚人富笔力，领略惊须臾。",
            "短长随万象，肯议鹤与凫。",
            "二客各英妙，温温古为徒。",
            "从公文字饮，所乐非歌呼。",
            "酒酣挹诸山，高下如迎趋。",
            "篮舆复迤逦，远访飞来孤。",
            "炎蒸近亭午，天地如大炉。",
            "石泉饮吾庐，快意犹过屠。",
            "松门彻九里，始见灵山隅。",
            "佳名自开皇，籍甚闻中区。",
            "幽芳不时艳，地胜乃滋濡。",
            "招提数四海，雄观宜且无。",
            "归途憩寿星，寒碧森万株。",
            "萧骚聒众响，孰辨笙与竽。",
            "抬眸瞩新榜，蔚蔚气自殊。",
            "将军恋清绝，劝客颓玉壶。",
            "道人烹露芽，满盏浮云腴。",
            "傥无方外姿，未可同此娱。"
        ],
        "notes": "",
        "id": "ac563813b9a677f7be549bece212587e"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "寒食日玉提刑过访，有诗示怡然并余，余次韵之",
        "preface": "",
        "paragraphs": [
            "使君薄珪组，富贵良易足。",
            "一麾下东南，千里争拭目。",
            "援毫赋山水，词力泻溪谷。",
            "胜游便杖屦，聒耳厌丝竹。",
            "西湖破春冰，晓涨翻晴绿。",
            "相将二使轺，导从还屏逐。",
            "后先度岩壑，颉颃追鸾鹄。",
            "乐事殊未央，酒行宜局促。",
            "风流俄醉舞，坐客瞻颓玉。",
            "嵇阮真达生，秦唐谩歌哭。",
            "斜阳绝湖去，两桨凌波速。",
            "却寻元龙居，隠隠隔乔木。",
            "到门呼主人，展画满高屋。",
            "夕鼓来远近，雨声飘断续。",
            "篮舆入城市，夹道闹灯烛。",
            "盛事在余杭，他年见图录。"
        ],
        "notes": "",
        "id": "7e5b29bddc95b94ff2ff255cd859a73c"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "别苏翰林",
        "preface": "",
        "paragraphs": [
            "四海窥人物，其谁似我公。",
            "论交容末契，许国见深衷。",
            "渐远吴天月，行披禁殿风。",
            "玉堂清夜梦，解后过江东。"
        ],
        "notes": "",
        "id": "777a80fa484863acf4214ca76d252e17"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "送景文",
        "preface": "",
        "paragraphs": [
            "交游尽四海，厚我乃无几。",
            "刘侯躯七尺，堂堂信英伟。",
            "中刚冷如铁，万事肯料理。",
            "相逢倾盖余，眷眷极终始。",
            "东南久彻警，将领用儒士。",
            "三年湖山游，屡得陪屐齿。",
            "长谣傲云壑，草木俱披靡。",
            "词锋剉万象，搜索泣山鬼。",
            "珠玑溢锦囊，所得真富矣。",
            "轩冕本傥来，功名徒尔耳。",
            "一廛闻已卜，视此犹脱屣。",
            "岁晚匡庐山，高栖踵前轨。"
        ],
        "notes": "",
        "id": "7fe9a318cafe1f6a277ae6a07610a89b"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "赠太守林子中待制",
        "preface": "",
        "paragraphs": [
            "拭目除书下九天，邦人争贺使君贤。",
            "风流谢守宣城日，恺悌龚公渤海年。",
            "终作盐梅均鼎鼐，且凭觞豆乐山川。",
            "一门棣萼登台省，盛事骎骎海内传。"
        ],
        "notes": "",
        "id": "229139812074d4bb4542e0b91078e76f"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "四照阁奉陪辩才老师夜坐怀少游学士",
        "preface": "",
        "paragraphs": [
            "猨鸟投林已寂然，芭蕉过雨小楼前。",
            "云依绝壁中间破，月自遥峰缺处圆。",
            "照坐不须红蜡炬，可人唯有蕙炉烟。",
            "校雠御府图书客，畴昔还同此夜禅。"
        ],
        "notes": "",
        "id": "7e649b68e0f12930289c20555f413b6f"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "赠天竺聪道人",
        "preface": "",
        "paragraphs": [
            "完完明月珠，蓄彼万丈渊。",
            "径寸不可睹，余辉媚清川。",
            "道人实有道，胶口默不传。",
            "心闲气自和，眉宇常蔼然。",
            "邦人昔致师，欲以居法筵。",
            "文移动帅府，礼数端亦虔。",
            "冥鸿避网罗，矫翼从高骞。",
            "朅来灵山隅，圆蒲味深禅。",
            "盛德不自显，与物同周旋。",
            "儿曹恃文采，毫末争丑妍。",
            "相逢广坐间，肯顾斯人贤。",
            "茫茫大化中，浮名暂腥膻。",
            "吾知道人意，反汝生哀怜。"
        ],
        "notes": "",
        "id": "148d40f574bef0789c5e4f5ecac6f639"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "送僧游天台",
        "preface": "",
        "paragraphs": [
            "海边孤起碧千寻，俯仰应酬壮观心。",
            "峭壁断崖当岁晏，冷云疏雪上衣襟。",
            "论怀此日能倾倒，尺素它时嗣好音。",
            "摘胜穷幽吾老矣，杖藜无复伴登临。"
        ],
        "notes": "",
        "id": "98ec8645b6fe1c846ae6285c19264695"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "览黄子理诗卷",
        "preface": "",
        "paragraphs": [
            "六载南官何所营，百篇翻覆见高情。",
            "霜鸥露鹄元非俗，雪竹风松本自清。",
            "俊逸固宜凌鲍照，优游真已逼渊明。",
            "微言会有知君者，谩拟钟嵘试一评。"
        ],
        "notes": "",
        "id": "2fe925f3c24fac03cd8e31bdc9cc74c2"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "梅花寄汝阴苏太守",
        "preface": "",
        "paragraphs": [
            "湖山摇落岁方悲，又见梅花破玉蕤。",
            "一树轻明侵晓岸，数枝清瘦耿疏篱。",
            "良辰易失空回首，习气难忘尚有诗。",
            "所向皆公旧题墨，肯辜鱼鸟却来期。"
        ],
        "notes": "",
        "id": "43dbedcf46a72ebfd5c67b0294d850f4"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵陈敏善秀才见过",
        "preface": "",
        "paragraphs": [
            "投老形骸真木偶，水饮岩栖聊自守。",
            "世事浮云日变迁，我亦何心预臧否。",
            "故人新自广陵来，问我诗囊近何有。",
            "吾言淡薄非橄榄，纵可咀嚼聊能久。",
            "且开窗户话平生，湖色山光翠相纠。",
            "烘簷暖日气味好，相对蒲团复支肘。",
            "爱君年少擅才华，诗律清妍无可丑。",
            "却愁征棹促君还，空听阳关词一首。"
        ],
        "notes": "",
        "id": "9b7bcc1a97c27d106a03d9289df1b22c"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "都僧正慈化大师挽词  其一",
        "preface": "",
        "paragraphs": [
            "领袖吾家事，由来二十春。",
            "虚怀能应物，直气肯随人。",
            "逝水流方远，临池墨尚新。",
            "声闻双树子，不见叶间身。"
        ],
        "notes": "",
        "id": "cf98a0520b34b56fb4b0a8351d98829d"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "都僧正慈化大师挽词  其二",
        "preface": "",
        "paragraphs": [
            "平生轻长物，身世等鸿毛。",
            "誉出东南早，人惊节义高。",
            "玩奇唯水石，结客尽英豪。",
            "来往元无迹，情钟谩鬰陶。"
        ],
        "notes": "",
        "id": "31835125ed890d017f097e5db0ce529c"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "都僧正慈化大师挽词  其三",
        "preface": "",
        "paragraphs": [
            "伏枕时无几，临分若故常。",
            "寸心能烱烱，去路岂茫茫。",
            "车马门犹盛，芝兰室更香。",
            "独余庭下竹，冷韵起悲凉。"
        ],
        "notes": "",
        "id": "216cc24abf04f838251fed648f739364"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵吴承老推官观开西湖",
        "preface": "",
        "paragraphs": [
            "伟人谋议不求多，事定纷纷自唯阿。",
            "尽放龟鱼还渌净，肯容萧苇障前坡。",
            "一朝美事谁能纪，百尺苍崖尚可磨。",
            "天上列星当亦喜，月明时下浴晴波。"
        ],
        "notes": "",
        "id": "21867f9f47a408fb6f2bc3897f50a8ca"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "都僧正既阙子中待制欲余补其位辄辞以小诗遂获免",
        "preface": "",
        "paragraphs": [
            "佩德怀恩岂易陈，自嗟麋鹿性难驯。",
            "流年日月无多子，乞取山林放旷身。"
        ],
        "notes": "",
        "id": "5996996110428b6917a0748d432c8f06"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "送子中待制  其一",
        "preface": "",
        "paragraphs": [
            "翘翘孤凤凰，安巢本阿阁。",
            "偶来依泽国，归兴遂淹泊。",
            "江山迫岁华，草木正摇落。",
            "霜空肃万里，纤翳无处著。",
            "翻然整羽仪，一举在寥廓。"
        ],
        "notes": "",
        "id": "743e5c7fe356e1c4e9c215f3128119b3"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "送子中待制  其二",
        "preface": "",
        "paragraphs": [
            "南山有佳木，秀色何葳蕤。",
            "封植不记年，落落今百围。",
            "盘根虽自固，烈风无时吹。",
            "匠手营大厦，众材得施为。",
            "伟哉梁栋姿，取用不可迟。"
        ],
        "notes": "",
        "id": "220a130348ed52706ac1ea9eff178511"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "送子中待制  其三",
        "preface": "",
        "paragraphs": [
            "平生长乐公，声华越三纪。",
            "文章两京齐，学术游夏比。",
            "螭头足未安，符竹已屡徙。",
            "联翩开幕府，烂熳树桃李。",
            "锋车入帝乡，天马行九轨。",
            "周旋有程度，驽驾安足拟。"
        ],
        "notes": "",
        "id": "e2e72a110e0cf9f8007e0034503db26d"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "晓发苕溪将次径山呈通判廖明略学士",
        "preface": "",
        "paragraphs": [
            "明星耿耿出天东，结束篮舆伴我公。",
            "蔼蔼梅香侵晓陌，斑斑旗脚转春风。",
            "胜游此日尘埃外，回首它年梦寐中。",
            "绝景小诗难壮观，当看醉笔吐长虹。"
        ],
        "notes": "",
        "id": "8e0c3e9dc6b8af127f4de642a4e988f2"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵王行甫奉议湖上晚归遇雨",
        "preface": "",
        "paragraphs": [
            "妙龄公子嗜遨嬉，永日湖山未肯归。",
            "酒帜晓人应惯识，花枝拂帽不须挥。",
            "轻纨细绮来何处，青盖朱轮去似飞。",
            "向晚薄雷催急雨，清寒无奈袭裳衣。"
        ],
        "notes": "",
        "id": "0c85c628c2d9da2a311f372e9cc4c21b"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "同曾仲锡通判游天竺诸山",
        "preface": "",
        "paragraphs": [
            "煌煌世胄余，夫子非碌碌。",
            "由腹有诗书，所以能拔俗。",
            "得官本河朔，瓜期未云促。",
            "扁舟下东南，逸兴追鸿鹄。",
            "遇胜即徜徉，风餐兼露宿。",
            "嗟余偶倾盖，一笑外羁束。",
            "杖策每过从，相携访山谷。",
            "春风披鲜荣，绣错出林麓。",
            "松门有时尽，幽兴无断续。",
            "崖转闻钟声，林疏见华屋。",
            "衔山余落景，归路犹踯躅。",
            "谁云邺下欢，往事不可复。",
            "吾曹二三子，所乐亦云足。",
            "愿公纪新诗，一一能见录。",
            "船头行北归，囊箧有美玉。",
            "尘埃京洛人，示与洗心目。"
        ],
        "notes": "",
        "id": "2099eb740d739befa6ffe946420aa500"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵刘韦孟主簿湖上  其一",
        "preface": "",
        "paragraphs": [
            "刘郎词笔过兰成，咏遍湖山草木情。",
            "禄隠太平真乐事，莫思神武挂冠缨。"
        ],
        "notes": "",
        "id": "ff7ab7b9d46e58a32f9e7d05f9feecb2"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵刘韦孟主簿湖上  其二",
        "preface": "",
        "paragraphs": [
            "中流出没一舟虚，缓檝长谣彼自如。",
            "闻说古来江海上，达人多半寄樵渔。"
        ],
        "notes": "",
        "id": "c7b9c10f85fb1c12f1e88fe047abeed0"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵刘韦孟主簿湖上  其三",
        "preface": "",
        "paragraphs": [
            "老葑如云既卷除，风澜百顷翠纡余。",
            "奇探险取各争赋，谁复能名造物初。"
        ],
        "notes": "",
        "id": "7eba678f8ed933f82e8b42decc483816"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "游苕溪道场山",
        "preface": "",
        "paragraphs": [
            "东风吹雨过城𬮱，日照河隄柳映津。",
            "雨桨差差摇燕尾，千山漠漠散鱼鳞。",
            "长缘绝境关幽梦，尚喜兹游及暮春。",
            "兰蕙未衰桃李在，蜂喧鸟咽莫愁人。"
        ],
        "notes": "",
        "id": "17816723c9211ccd12639c53467f4091"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "夏夜",
        "preface": "",
        "paragraphs": [
            "松室开孤定，褰帏纳夜凉。",
            "婵娟依翠竹，无语过东墙。"
        ],
        "notes": "",
        "id": "e5a68171e916fd60d740badd0665c04e"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "送兰花与毛正仲运使  其一",
        "preface": "",
        "paragraphs": [
            "幽姿冷艳匪夭饶，曾伴灵均赋楚骚。",
            "今日移根庭下植，可无佳句与挥毫。"
        ],
        "notes": "",
        "id": "270c4988717d246f4539d0a50093265a"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "送兰花与毛正仲运使  其二",
        "preface": "",
        "paragraphs": [
            "从来托迹喜深林，显晦那求世所闻。",
            "偶至华堂奉君子，不随桃李鬭氤氲。"
        ],
        "notes": "",
        "id": "babf906ffd279db3d00ca2bab6934b75"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "夏日竹阁",
        "preface": "",
        "paragraphs": [
            "沈水擢烟青缭绕，风篁传韵冷萧骚。",
            "楚山竹簟琉璃滑，卧看炎云槛外高。"
        ],
        "notes": "",
        "id": "f6169373ef3710ba5f24c595a63c2de3"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "送李仲益赴襄阳幕",
        "preface": "",
        "paragraphs": [
            "襄阳古名都，雄观压荆楚。",
            "醉公夸文词，风物粲可数。",
            "嗟余未历览，仿佛已如睹。",
            "人生游宦间，得此亦佳遇。",
            "李俊妙天姿，文行两自负。",
            "少年志冥鸿，千里轻一举。",
            "天风不借便，造物暂淹阻。",
            "既无负郭田，黾勉依幕府。",
            "贤哉彼方伯，脱略高韵度。",
            "宁俾簿书役，朱墨事朝暮。",
            "爽气对西山，清谈共樽俎。",
            "试问鹿门翁，遗踪今在否。"
        ],
        "notes": "",
        "id": "e77561e93485c61b6e76678933a2a0ed"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "访勤上人",
        "preface": "",
        "paragraphs": [
            "断桥苍壁倚溪斜，赤叶枫林噪晚鸦。",
            "可怕岭云埋径路，会寻流水到君家。"
        ],
        "notes": "",
        "id": "e447aad73f2cbf5450e37f158126ea9d"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "答柯山晓上人",
        "preface": "",
        "paragraphs": [
            "风骚古人事，而我岂所长。",
            "儿曹嗜章句，余习未易忘。",
            "根源本无有，真若夏潦潢。",
            "道人气拔俗，吾党称俊良。",
            "十年依丛林，实以道自将。",
            "禅余喜赋咏，妙语逾珪璋。",
            "世眼独未识，深丛閟孤芳。",
            "锋锥必颖脱，安肯久处囊。",
            "子宜力自勉，声问终扬扬。",
            "吾言岂知子，老大殊荒唐。"
        ],
        "notes": "",
        "id": "5a7899683c66a3fbf0c4a1cc3ab4a535"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "送俞伯谟宣德赴辟成都",
        "preface": "",
        "paragraphs": [
            "我生落拓如虚舟，万里江湖随演漾。",
            "君今禄仕亦我同，南北悠悠无定向。",
            "故乡回首海东头，兄弟十年官塞上。",
            "才高质美众所奇，杞梓豫章非冗长。",
            "辟书交飞上庙堂，肯使须臾事闲旷。",
            "秦山峥嵘堑戎虏，自古征人愁怅望。",
            "剑门栈阁天下危，去马来车魂欲丧。",
            "羡君年少勇攀跻，足蹑青冥身益壮。",
            "旧游陈迹想依然，感物怀亲情独怆。"
        ],
        "notes": "",
        "id": "cd5ab2a42b444cffdff5d1c3d146f463"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵文饶同自龙井出资国度泛舟以归北山",
        "preface": "",
        "paragraphs": [
            "踞虎奔犀列万形，奇观真已过南屏。",
            "萦云细路杳无尽，落石飞泉静有声。",
            "十里平湖初卷葑，一天秋色共扬舲。",
            "停桡共过孤山寺，寂寂林僧半掩扃。"
        ],
        "notes": "",
        "id": "f2a0421a9f7918ea8140685bc440ef07"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "陪司马才仲节推诸君游天竺",
        "preface": "",
        "paragraphs": [
            "西郊久不雨，草木无余青。",
            "薄云弄秋晖，山色时晦冥。",
            "超然五词客，文采披华星。",
            "联翩过吾庐，车盖纷满庭。",
            "相携访灵鹫，细路通岩扃。",
            "攀翻幽桂丛，衣襟袭芳馨。",
            "绝境异人世，吾诗岂能名。",
            "诸豪追邺下，妙语逾琼英。",
            "愿言一挥写，乐事良难并。",
            "高空堕海日，归骖尚能停。"
        ],
        "notes": "",
        "id": "8b45641f3dcfdec3712af9431457ba36"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "呈丞相章公",
        "preface": "",
        "paragraphs": [
            "大涤仙翁谢往还，萧然几席奉清闲。",
            "胸中旧已吞云梦，人望从来重泰山。",
            "书到钟王方绝学，文非典诰不须攀。",
            "名言一一皆公语，它日亲闻广坐间。"
        ],
        "notes": "",
        "id": "9eb48e7f769775c289aade6b56e25feb"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "过定林谒荆公画像  其一",
        "preface": "",
        "paragraphs": [
            "古林苍藤一径缠，我公畴昔屡回旋。",
            "萧萧屋底瞻遗像，杰气英姿尚凛然。"
        ],
        "notes": "",
        "id": "e7b04b31ccaca8c9e19b265036234915"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "过定林谒荆公画像  其二",
        "preface": "",
        "paragraphs": [
            "壁间千字走龙蛇，好事何人护绛纱。",
            "一读已能生感慨，暮簷萧瑟更啼鸦。"
        ],
        "notes": "",
        "id": "3ac304407896e417d3d79f6fd8c653ba"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵曾子开侍郎话别  其一",
        "preface": "",
        "paragraphs": [
            "二纪浮游踏世尘，贤愚了了见情真。",
            "行藏不昧如公少，细听名言实可人。"
        ],
        "notes": "",
        "id": "a46e240f217ae5c3dcfc3c7ff1771320"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵曾子开侍郎话别  其二",
        "preface": "",
        "paragraphs": [
            "抗论仪曹肯折旋，一麾江海去飘然。",
            "他时开府余杭郡，来酌吾庐石缝泉。"
        ],
        "notes": "",
        "id": "3f79e494825d3d6f6c4294d118dab4c5"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "书梦寄妙懿",
        "preface": "",
        "paragraphs": [
            "妙思堂深路屈盘，夜来魂梦忽跻攀。",
            "道人开户相迎处，宛在修篁翠雾间。"
        ],
        "notes": "",
        "id": "478ef31e54ebad827761c64c0b94dda9"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "观恭师诗书以二绝勉之  其一",
        "preface": "",
        "paragraphs": [
            "吾乡英秀颇能文，子复区区慕碧云。",
            "请用三多为祖式，他时自与古人群。"
        ],
        "notes": "",
        "id": "9e854884862278dd50c5d3e48fba21d7"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "观恭师诗书以二绝勉之  其二",
        "preface": "",
        "paragraphs": [
            "论书当亦似论兵，军律非严事不成。",
            "行伍会须同比栉，出奇方可语纵横。"
        ],
        "notes": "",
        "id": "fdd2a9cd17eb9677b754b3b5fd66f7a4"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "过钟山寻俞清老不遇",
        "preface": "",
        "paragraphs": [
            "霜风薄木韵含悲，岁晚寻君失后期。",
            "夜鹤晓猨惊怨歇，草堂人去已多时。"
        ],
        "notes": "",
        "id": "27abc35d9d6b830b686baba30ba20c90"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵刘伯昌长官见赠",
        "preface": "",
        "paragraphs": [
            "刘侯诗格殆天全，初得西湖纪胜篇。",
            "锦绣为肠供丽藻，鲸鲵作气吸长川。",
            "静依北牖开樽俎，醉扫寒梢杂雨烟。",
            "岁晚扁舟东去急，喜君高调重迁延。"
        ],
        "notes": "",
        "id": "85ff1dbaf56192701f1cbeb50cea0a0c"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵法真禅师送曾敬之宣德昆仲",
        "preface": "",
        "paragraphs": [
            "昔与乃翁相遇年，始知有子生且贤。",
            "尔来双干已争秀，屹屹欲上参高天。",
            "昨朝较蓺偶不售，他日奏赋闻甘泉。",
            "方今庙堂喜人物，收拾万汇归陶甄。",
            "褭蹄麟趾终一出，辉映左右无余妍。",
            "肯学孟生夸得意，一日走遍春风前。",
            "嗟余投老隠岩谷，形若槁木心灰然。",
            "扁舟追子仅千里，仿佛夜梦遥相传。",
            "西湖风物行岁晏，归赋梅花趁腊先。"
        ],
        "notes": "",
        "id": "9876ec33edb160d7ef7506f5fbfc687e"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "送文惠师还金华",
        "preface": "",
        "paragraphs": [
            "脱略纷华自妙年，秉心端喜事金僊。",
            "终期象驭超三界，不羡鹏程越九天。",
            "考疏穷经心尚壮，依仁据德节尤坚。",
            "秋风陡起庭闱念，聊寄修江一叶船。"
        ],
        "notes": "",
        "id": "6f570e505d79d5a9bcce475e635ce779"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "证师圣可桐虚斋",
        "preface": "",
        "paragraphs": [
            "吾闻峄山桐，猗猗排秀干。",
            "栖鸾宿凤信所奇，众木纷纷何足算。",
            "呜呼，天相彼质，复虚彼心。",
            "故其声之隠也无阂，其动也无留。",
            "有叩而鸣，体佚而休。",
            "嘉上人之妙龄兮，无适俗之卑韵。",
            "刚有拟于斯桐兮，廓中虚以受训。",
            "异速成之朝荣兮，培益厚而日敏。",
            "悼像末之寥寥兮，蹇吾道之不振。",
            "续芳尘于祖席兮，他日非桐虚上人者而复谁何哉。"
        ],
        "notes": "",
        "id": "84f703df9a5a9121bfa22e4446e4c344"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "规师方外停云斋",
        "preface": "",
        "paragraphs": [
            "上人少脱略，出处非拘囚。",
            "停云倚空端，舒卷良自由。",
            "纵之千丈强，敛附拳石幽。",
            "超遥宇宙间，孰与斯人俦。",
            "铭诗善摹写，居士亦风流。"
        ],
        "notes": "",
        "id": "60cd4ee935dae15c5888bdf6a0bea2eb"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "卜居智果方外以诗见寄次韵奉酬  其一",
        "preface": "",
        "paragraphs": [
            "偶来湖上缉衡门，桐长修柯竹有孙。",
            "引策每从佳处去，望云桥下是西村。"
        ],
        "notes": "",
        "id": "395db33bb56b3d5726edea1abf734925"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "卜居智果方外以诗见寄次韵奉酬  其二",
        "preface": "",
        "paragraphs": [
            "青灯残篆夜寥寥，门外秋风振苇萧。",
            "惭愧高人能见忆，为余西望立溪桥。"
        ],
        "notes": "",
        "id": "e70567ecad808b2e5c1a78031ca3e327"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵周开祖大夫泛湖见访",
        "preface": "",
        "paragraphs": [
            "漾漾清漪十里间，画船人似镜中安。",
            "雨催菡萏幽香发，风触莆萄细浪寒。",
            "高岸乌纱来静院，倒挥白羽傍曾栏。",
            "吟毫所遇无遗景，天乞词源北海宽。"
        ],
        "notes": "",
        "id": "cb4f896bdb0a0916de58b5f7d3d6cbeb"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵才仲试院梦中书事见寄  其一",
        "preface": "",
        "paragraphs": [
            "梦入秋山知几层，霜风吹骨正棱棱。",
            "苍崖荦确难安足，自说从余授杖藤。"
        ],
        "notes": "",
        "id": "b291a332fdea952f778632b7ea681acf"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵才仲试院梦中书事见寄  其二",
        "preface": "",
        "paragraphs": [
            "朱甍碧瓦碍云浮，共蹑曾梯最上头。",
            "一饷阑干变风雨，凛然毛发便惊秋。"
        ],
        "notes": "",
        "id": "6fb39f954cf64486b854195786a4f093"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵才仲试院梦中书事见寄  其三",
        "preface": "",
        "paragraphs": [
            "怪兽胡为出巨津，昂然激水忽翻身。",
            "鱼龙赑屭何妨事，莫作风波谩恐人。"
        ],
        "notes": "",
        "id": "0e8b7a0836a30302de0f9041b4076982"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵才仲试院梦中书事见寄  其四",
        "preface": "",
        "paragraphs": [
            "一川修竹映疏花，川上时闻响钓车。",
            "似到秦人种桃处，谁知梦断却还家。"
        ],
        "notes": "",
        "id": "9affb6a324b0573fc87bc0f8166225d7"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵才仲试院梦中书事见寄  其五",
        "preface": "",
        "paragraphs": [
            "崖根乌蜜已先尝，从此知君鬓不霜。",
            "应笑吾曹事枯槁，山中危坐独休粮。"
        ],
        "notes": "",
        "id": "453b3794afda55318fe8b3c893ecb4b6"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "赠吴子野先生",
        "preface": "",
        "paragraphs": [
            "麻田老仙心炯炯，少有高风慕箕颍。",
            "枕流漱石三十年，眸子瞭焉神更静。",
            "忽然杖策海上来，至人道妙同尘埃。",
            "达官贵侯竞招致，往无所欲谁嫌猜。",
            "迩来一志从吾党，迹与孤云共天壤。",
            "曹溪有路更攀跻，径蹑毗卢高顶上。"
        ],
        "notes": "",
        "id": "fbe81ff814d43d43f91733e66969039d"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "送庠上人",
        "preface": "",
        "paragraphs": [
            "点检行装拂与巾，洒然轻别故山春。",
            "家家门底长安道，举目何须更问津。"
        ],
        "notes": "",
        "id": "ad4307509b8c742d710a1953c8bdfa5e"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵才仲山行",
        "preface": "",
        "paragraphs": [
            "幕府文书一扫空，何妨行乐醉春风。",
            "想闻笑语千山外，正在烟云万叠中。",
            "哢日鸟声喧细碎，照溪花影静玲珑。",
            "苦吟只恐凋肝肾，夫子还宜少黜聪。"
        ],
        "notes": "",
        "id": "b691133a9f9b3321cf41e61d3359a7c1"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "与神智师话别",
        "preface": "",
        "paragraphs": [
            "昔我年始壮，托身灵鹫峰。",
            "主人大导师，鼓舞扬真风。",
            "四方依绛帐，杂遝象与龙。",
            "嗟余于此时，已识大士踪。",
            "纷纷论议场，头角出群雄。",
            "如何三十载，慧刃藏其锋。",
            "端居肄业地，了不为世通。",
            "迩独念西湖，聿来将谁从。",
            "情随山水远，兴与鱼鸟同。",
            "平生方外姿，自在如冥鸿。",
            "明朝复回首，飘洒一孤篷。"
        ],
        "notes": "",
        "id": "2ab85f0debfbe22830e854724a999298"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "晖晖堂",
        "preface": "",
        "paragraphs": [
            "堂上何为绝点埃，堂前翠箒扫空阶。",
            "遥怜薄日晖晖静，影入高人燕坐怀。"
        ],
        "notes": "",
        "id": "b3f546989892431ee3f327bdda9ae192"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵嵩阳陈叔易先生见访  其一",
        "preface": "",
        "paragraphs": [
            "知君挟册未尝闲，一志端能事孔颜。",
            "千里扁舟下吴会，眼中收拾只溪山。"
        ],
        "notes": "",
        "id": "f54621b28d2ea26f6833bfba0d9334c8"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵嵩阳陈叔易先生见访  其二",
        "preface": "",
        "paragraphs": [
            "枯槁长专一壑间，权豪殊未少低颜。",
            "风云他日超腾去，莫畏移文到北山。"
        ],
        "notes": "",
        "id": "a850bfd271ecd0e0f972e92c6024e1e4"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "晓霁",
        "preface": "",
        "paragraphs": [
            "云拥茅簷水拍渠，晓来新雨过吾庐。",
            "蔫红宿萼莓苔满，解事长杨自扫除。"
        ],
        "notes": "",
        "id": "d5b0160cded614f64148049f191ea514"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵龚尧佐帐勾晨起感怀",
        "preface": "",
        "paragraphs": [
            "造物纷纷自变更，达人何用较前程。",
            "芭蕉身世荣枯久，胡蝶梦魂来往轻。",
            "隔屋相惊铜漏尽，开扉犹爱玉绳横。",
            "应嫌百吏凫行进，簿领文书与案平。"
        ],
        "notes": "",
        "id": "101ce797b474e34e16dea9662f773846"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "远斋",
        "preface": "",
        "paragraphs": [
            "君不见昆仑之河与天通，源深发远人莫穷。",
            "回溪转壑随折冲，末势演溢流于东。",
            "东溟无旁下无底，浩荡足以家鱼龙。",
            "嗟哉吾徒虽好学，讵肯著意推所从。",
            "渊停富滀有若是，孰谓世上无豪雄。",
            "法师名斋意且远，张皇幽眇见尔聪。",
            "西来竺书五千轴，期子岁月加磨砻。",
            "离骚楚词亦谩读，言语黼黻何必工。",
            "禅余习气如未尽，时倚涧石吟松风。"
        ],
        "notes": "",
        "id": "230a50239d463f177788916648e90568"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "怀仙阁",
        "preface": "",
        "paragraphs": [
            "瀛洲仙人骑皓鹤，珮玉鸣风度寥廓。",
            "锦溪南望九仙岑，笑指烟霞憩曾阁。",
            "阁中清绝无纤尘，铜𬬻著香夜梦真。",
            "平明跨鹤出山去，涧草岩花空自春。",
            "山僧问我入何地，今作玉皇香案吏。",
            "挟持造化几时还，搔首临风聊一喟。"
        ],
        "notes": "",
        "id": "9f72a215ccdc0d0d0c7c36db8852a22f"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "华亭道中",
        "preface": "",
        "paragraphs": [
            "白水茫茫天四空，黄昏小雨湿春风。",
            "五更百舌催残梦，月到官河柳影中。"
        ],
        "notes": "",
        "id": "acbd9a20c30d2f3bf364fb7b5100c682"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "同周元翁著作范明远秘校西湖夜泛各赋一首",
        "preface": "",
        "paragraphs": [
            "薄云疏雨作还休，白帝撩人巧变秋。",
            "天地此身均逆旅，江湖几度共离忧。",
            "暮声断续钟连磬，夜气浮沈浦与洲。",
            "圆峤方壶吾未羡，敢烦骚客为冥搜。"
        ],
        "notes": "",
        "id": "f0d796882d9c940b39c9ad0d3cd7593c"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "和元翁",
        "preface": "",
        "paragraphs": [
            "高论每逢贤友生，还如讲武得奇兵。",
            "了无鄙吝胸中物，尚有风流世外情。",
            "破海玉蟾初未跃，洒空珠露已先倾。",
            "回桡转柂行三鼓，始见波澜百顷明。"
        ],
        "notes": "",
        "id": "c7795b74da69f21695c3af6666062e02"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "和明远",
        "preface": "",
        "paragraphs": [
            "二客风神莹石泉，解衣同缓夜归船。",
            "已残巾子峰头日，犹认吾庐竹外烟。",
            "水怪有名殊未见，犀灯无事不须然。",
            "月明幽渚蒹葭静，珍重沙禽稳睡眠。"
        ],
        "notes": "",
        "id": "66d76fd2301d0db11679f263cc7ddb05"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵月上人秋夜见寄",
        "preface": "",
        "paragraphs": [
            "冥鸿振鹭想仪形，数日新秋入梦清。",
            "丹壑流泉依旧否，碧岩丛桂几时生。",
            "风来玉户凉初集，露泫银河色渐明。",
            "黾勉酬君无妙语，夜光鱼目愧相并。"
        ],
        "notes": "",
        "id": "4edda5ba559f8d9a500e6febc90b78bd"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "送远上人还金华",
        "preface": "",
        "paragraphs": [
            "千林脱叶送残秋，一舸南归兴莫留。",
            "富渚江平非白马，子陵滩稳异黄牛。",
            "吟怀览胜宜无倦，才力如君岂易求。",
            "他日殷勤为细字，尽传佳句到东州。"
        ],
        "notes": "",
        "id": "3f759cbca23324e641b71e21f457146e"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "与愚上人宿天竺  其一",
        "preface": "",
        "paragraphs": [
            "夕阳山气蔼葱葱，路转松阴复几重。",
            "行过石桥人未见，数声先听寺楼钟。"
        ],
        "notes": "",
        "id": "055d744a54753a00afb4713cf7ecbb8a"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "与愚上人宿天竺  其二",
        "preface": "",
        "paragraphs": [
            "稽留峰北好林泉，珍重幽栖得所便。",
            "栢子烟中能宴坐，想无余习可攀缘。"
        ],
        "notes": "",
        "id": "077f1c6a4b0a050126914b1d8ccf2dc5"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "与愚上人宿天竺  其三",
        "preface": "",
        "paragraphs": [
            "霜压帘栊露泫条，银河影转斗垂杓。",
            "清言共失三更梦，错恨芙蓉漏易消。"
        ],
        "notes": "",
        "id": "3511be26edade0815344666db7695f9d"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "晨起",
        "preface": "",
        "paragraphs": [
            "猿鹤惊呼晓，楼钟动翠微。",
            "枫林堕清月，疏影乱人衣。"
        ],
        "notes": "",
        "id": "fc8e8f868251df091ad0b01b1176c469"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "喜不群不疑见访",
        "preface": "",
        "paragraphs": [
            "鹊啅庭梧喜满怀，悬知二子下崔嵬。",
            "山中爽气知多少，半逐风流杖屦来。"
        ],
        "notes": "",
        "id": "06d753547a6edb9d127c6855ca3fbedb"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "送桐江明上人之都下",
        "preface": "",
        "paragraphs": [
            "窈窕孤云下翠岑，帝乡闲去本无心。",
            "红尘满眼急回首，莫遣空山鹤怨深。"
        ],
        "notes": "",
        "id": "e4f076bfccce1baccb3164cec5ebe295"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "送定上人还会稽",
        "preface": "",
        "paragraphs": [
            "西风警群木，萧瑟散秋声。",
            "病客有归思，孤云无恋情。",
            "月当千里共，人恨四难并。",
            "苦学谁如子，它年在一鸣。"
        ],
        "notes": "",
        "id": "edd61e176c65b325b91c7493a1b7442d"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵刘蔡仲秀才雪后登竹阁  其一",
        "preface": "",
        "paragraphs": [
            "槛前君子旧虚心，雪后相看意更深。",
            "晴日暖风催鸟语，翠梢高处啭柔音。"
        ],
        "notes": "",
        "id": "c3079f135cb9c9f34a4470cdbb51cd82"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵刘蔡仲秀才雪后登竹阁  其二",
        "preface": "",
        "paragraphs": [
            "君看楚峤耸巑岏，圭壁千层间翠岚。",
            "山后一峰尤秀拔，依稀还落剡溪南。"
        ],
        "notes": "",
        "id": "bfca9d848edb00d3472ec8de1f1fcf33"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵黄仲闵主簿见访游宝云诸寺",
        "preface": "",
        "paragraphs": [
            "吾庐附曾阿，松竹蔚行路。",
            "平生土木躯，羞为折腰具。",
            "蓼虫甘苦涩，虽死那求遇。",
            "黄香诸父贤，倾盖如有素。",
            "相将山水行，所适得佳趣。",
            "观台深且靓，缟壁悬清句。",
            "云巢倚空端，下览宜细顾。",
            "楼台霁雪初，碧瓦尘未涴。",
            "篮舆指颓景，长挹还辞去。",
            "怳如山阴集，俛仰已成故。",
            "重来竟何时，相望碧云暮。"
        ],
        "notes": "",
        "id": "feffd2475075fa44768d2460cf487545"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "苏世美夫人挽辞",
        "preface": "",
        "paragraphs": [
            "夫子刚中早数奇，闺门高节耸当时。",
            "渊明晚欲归三径，德曜能从赋五噫。",
            "不见莱衣华发事，空惊薤露昔人悲。",
            "故知造物酬阴施，玉立诸郎富白眉。"
        ],
        "notes": "",
        "id": "c7d2e03aad0cdf3cd9d5b56416c47448"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "重居夜坐怀苏伯达昆仲",
        "preface": "",
        "paragraphs": [
            "狂风吹林声怒号，隔垣汹汹如秋涛。",
            "夜阑稍觉群动息，星斗挂簷霜月高。",
            "东邻书生勤且劳，粲然文采真凤毛。",
            "遥想下帷应未寝，短檠相对课离骚。"
        ],
        "notes": "",
        "id": "84efb6bd7f896e05225cb259ba6caa9d"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "慕容居士双柟轩",
        "preface": "",
        "paragraphs": [
            "阳羡溪山名浙右，氤氲淑气无时有。",
            "遂令比屋慕弦歌，甲第殊科争捷手。",
            "先生读书三十年，数奇不偶真可怜。",
            "闭门陋巷聊自隠，箪瓢屡空心晏然。",
            "南轩前头两佳木，先生抚玩长不足。",
            "尤爱薰风五月初，白银开花光照屋。",
            "故人解后相逢遇，指点婆娑索新句。",
            "君不见少陵杜叟有长吟，莫作凡材等闲赋。"
        ],
        "notes": "",
        "id": "745d46e8bdf5d1900879d3bb93310d3f"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵苏端明定武雪浪斋",
        "preface": "",
        "paragraphs": [
            "孔明气宇白玉温，忠义勇决逾王尊。",
            "葛巾羽扇传号令，塞垣彻警无尘昏。",
            "良辰往往挟将佐，射雕走马循烟村。",
            "归来饮酒坐堂上，宾从如云填戟门。",
            "一朝郡圃得奇石，雪浪触眼惊神魂。",
            "旁求苍珉琢巨斛，偃然卧土知无根。",
            "三牛曳归置阶圯，错磨不许留纤痕。",
            "兴来作诗寄台阁，雄词妙笔争考论。",
            "将军今谪穷海外，会见羲娥窥覆盆。",
            "殷勤寄语朔方客，佳致勿毁宜长存。"
        ],
        "notes": "",
        "id": "c1f758e027c9a04a6907adff569f06f3"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "无为堂",
        "preface": "",
        "paragraphs": [
            "无为岂不动，无念非刳心。",
            "至人均道妙，与物相浮沉。",
            "青铜一寸明，万象了自分。",
            "何须苦机械，扰扰乱冲襟。",
            "晴窗馥烟篆，衣裓蒙余薰。",
            "超然旷士怀，所得逾古今。"
        ],
        "notes": "",
        "id": "6f0de4cc112805f78a46915f22ed7ca4"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "示法颖",
        "preface": "",
        "paragraphs": [
            "儿曹汝既识薰莸，卓荦应须力自修。",
            "一志径从齐客语，万端无受楚人咻。",
            "卑飞燕雀宜深远，高举鸾凰可并游。",
            "莫负谪仙当日语，十年名誉满东州。"
        ],
        "notes": "",
        "id": "085967c52b2348d0e672991c905e0041"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "清聚轩",
        "preface": "",
        "paragraphs": [
            "之子吟怀欲称情，故穿幽沼滀清泠。",
            "傥逢来客议深浅，但道渊源通北溟。"
        ],
        "notes": "",
        "id": "2e496de73877dbaeccf38364d41d545c"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵晓师见别欲游京洛",
        "preface": "",
        "paragraphs": [
            "春波涨南浦，霁色媚澄鲜。",
            "扁舟驾两桨，行矣子所便。",
            "岸花开迤逦，红紫交相妍。",
            "诗情发浩荡，输泻万壑渊。",
            "清新逼庾信，雅健追樊川。",
            "相俦得鸿鹄，翔集固超然。",
            "衣裓暂尘土，它时洗云泉。",
            "幽姿复烱烱，不羡玉池莲。"
        ],
        "notes": "",
        "id": "3a2c74a4ff6f73e7c42a21d9bed939e3"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "游径山怀司马才仲",
        "preface": "",
        "paragraphs": [
            "柔桑蔽野麦初齐，布谷催耕雨一犂。",
            "略彴时横溪上下，蔷薇间发水东西。",
            "重寻胜处追前赏，无复斯人手共携。",
            "回首春风增感慨，绵绵黄鸟更悲啼。"
        ],
        "notes": "",
        "id": "36c6d9c24043f29d813293d95eebeeae"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "云巢  其一",
        "preface": "",
        "paragraphs": [
            "环湖相望百招提，高栋曾轩亦屡跻。",
            "未若道人基构胜，阑干清与白云齐。"
        ],
        "notes": "",
        "id": "e2c7b46af811b13e8130639b86d4318f"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "云巢  其二",
        "preface": "",
        "paragraphs": [
            "九江秀色可揽结，谪仙爱彼巢云松。",
            "寂寞风流三百载，此轩奇观蹑前踪。"
        ],
        "notes": "",
        "id": "d4d93799f6e2cf2414979610c042d0fc"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "云巢  其三",
        "preface": "",
        "paragraphs": [
            "碧瓦朱甍冠翠微，鬰葱佳气缭窗扉。",
            "人间尘土纷阡陌，不到藜床燕坐衣。"
        ],
        "notes": "",
        "id": "800e7d7749ff721b5bda638951defd27"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "清明日湖上呈秦少章主簿",
        "preface": "",
        "paragraphs": [
            "水边花雾晓氤氲，春入西湖两岸深。",
            "冶叶倡条他自媚，朽株枯木我何心。",
            "秋千索转朱楼角，博塞声喧碧柳阴。",
            "年少故人方感慨，未应从俗强浮沉。"
        ],
        "notes": "",
        "id": "804494c8e689996098480289cf99b70b"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "送诚无上人还洞山文禅师席下",
        "preface": "",
        "paragraphs": [
            "上人妙齿遗樊笼，嗜好岂与稠人同。",
            "岩栖水饮有余裕，期以至道超鸿蒙。",
            "少林人亡仅千载，末路鼓舞谁为雄。",
            "江西老褐真望士，蚁趋云合争所从。",
            "羡君伏役事且久，诚专志苦迷春冬。",
            "心珠磨错稍精莹，仿佛水月含冲融。",
            "去岁扁舟下吴会，溪山胜践情所钟。",
            "芒鞋竹杖霜露入，始知节物徂秋风。",
            "朝来兴尽挽不住，翻然又逐南征鸿。",
            "它年相逢定庐岳，与子终老巢云松。"
        ],
        "notes": "",
        "id": "205560e7bc0c236a96efec38ecd73d9e"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "燕默堂",
        "preface": "",
        "paragraphs": [
            "万汇乾坤里，谁何识道真。",
            "喧卑憎末俗，燕默羡高人。",
            "漏转芙蓉永，香销栢子频。",
            "他年挥玉麈，堂上挹芳尘。"
        ],
        "notes": "",
        "id": "c80c8978b28abae8e72c31e4a87f8ddb"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "送严上人还永嘉",
        "preface": "",
        "paragraphs": [
            "道人出处孤鸿俦，讵肯低回受羁绊。",
            "飘风转日历九州，不羡骑鲸游汗漫。",
            "我生与君几相逢，穷幽摘胜时乃同。",
            "胸中妙道未容扣，又引高兴辞秋风。",
            "君家住在孤屿侧，此别何时见颜色。",
            "欲识相思一寸心，冷月依依挂空碧。"
        ],
        "notes": "",
        "id": "84571fd225a7ecdb8e4a8c6b365074dd"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "吴门狱中怀北山旧隠  其一",
        "preface": "",
        "paragraphs": [
            "江湖堂北是吾庐，缭绕杉篁蔚有余。",
            "欲问山中近消息，鳞鸿不寄狱中书。"
        ],
        "notes": "",
        "id": "c20c0808b5b04c1de1e81c245279cd12"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "吴门狱中怀北山旧隠  其二",
        "preface": "",
        "paragraphs": [
            "诛茅投老卜栖迟，云雨相翻岂易知。",
            "夜鹤晓猿休怅望，回车复路可无时。"
        ],
        "notes": "",
        "id": "0edd4cb4c3c79e8e540d4cf147033892"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "吴门狱中怀北山旧隠  其三",
        "preface": "",
        "paragraphs": [
            "数亩檀栾古道边，亭亭气慨上参天。",
            "未应霜雪能摧抑，不用行人叹可怜。"
        ],
        "notes": "",
        "id": "120c16cd8ead0b680728d47b88dd6e42"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "吴门狱中怀北山旧隠  其四",
        "preface": "",
        "paragraphs": [
            "东崦扶疏一树梅，繁英辜负岁时开。",
            "殷勤寄语兰兼蕙，它日春风我亦来。"
        ],
        "notes": "",
        "id": "22470cc43e34a43ae5cd7626c4cf86b5"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "吴门狱中怀北山旧隠  其五",
        "preface": "",
        "paragraphs": [
            "甘冷宜茶石缝泉，得名初自玉堂仙。",
            "苍苔滓秽聊疏治，照月涵星复粲然。"
        ],
        "notes": "",
        "id": "6e22eb5988c22153d1553a2363847db5"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "吴门狱中怀北山旧隠  其六",
        "preface": "",
        "paragraphs": [
            "一径缘云入寿星，竹间窈窕见疏櫺。",
            "阑干数曲观台上，幽草靓花常满庭。"
        ],
        "notes": "",
        "id": "460b44265be6590d2ff89ca290cdb547"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "吴门有怀钱塘何彦时仙尉  其一",
        "preface": "",
        "paragraphs": [
            "英妙何郎蕴德光，不随人世事炎凉。",
            "麒麟步武开天上，他日青云道路长。"
        ],
        "notes": "",
        "id": "b0f52188a084cb7ecfe09c1fe5745113"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "吴门有怀钱塘何彦时仙尉  其二",
        "preface": "",
        "paragraphs": [
            "英游阁前官柳行，柔枝袅袅弄鹅黄。",
            "多情春色还依旧，独有离人天一方。"
        ],
        "notes": "",
        "id": "ddcbffacb577131ce6fa4df2961d34b7"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "吴门有怀钱塘何彦时仙尉  其三",
        "preface": "",
        "paragraphs": [
            "湖岸茸茸细草生，芳洲杜若想纵横。",
            "去年问柳寻花地，谁伴穿云渡水行。"
        ],
        "notes": "",
        "id": "664441f07b31d6056bcb08ab1ffd5366"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "刘咸临秀才挽词  其一",
        "preface": "",
        "paragraphs": [
            "刘子江南英，韵胜不友俗。",
            "闭门诵诗书，户外无来躅。",
            "昔我寄匡山，岩扉屏幽独。",
            "君闻跨蹇馿，迢迢访深谷。",
            "忘怀去畦畛，结好比松竹。",
            "浮云事忽空，逝水难再复。",
            "徒有箧中文，千秋成鬼录。"
        ],
        "notes": "",
        "id": "0278a1fcecc69e5d825f29edb8468edd"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "刘咸临秀才挽词  其二",
        "preface": "",
        "paragraphs": [
            "异材擢阳阿，秀色方蔚然。",
            "侵寻掩众阜，屹屹上造天。",
            "惊飚忽摧殒，中道虚弃捐。",
            "颜渊古称夭，道德今独妍。",
            "何求拥肿为，无用徒永年。"
        ],
        "notes": "",
        "id": "bb77d7d3825a7fac26acff911d363477"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "刘咸临秀才挽词  其三",
        "preface": "",
        "paragraphs": [
            "平生本家学，耻作干时语。",
            "著书以愚名，绰欲慕前古。",
            "纷纷诋迂阔，默默君自许。",
            "弱龄咏风骚，其词哀以苦。",
            "先生叹奇作，寿达终难与。",
            "果为冥冥游，一往不可睹。"
        ],
        "notes": "",
        "id": "755761578e84bfc6e9cba72230c97083"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "刘咸临秀才挽词  其四",
        "preface": "",
        "paragraphs": [
            "吾希李长吉，异代不得友。",
            "頼余锦囊篇，把玩时在手。",
            "斯人君并驾，未易较先后。",
            "肝脾裹阳秋，落笔粲琼玖。",
            "当年邂逅初，宛在三峡右。",
            "相携石桥行，下瞰冰雪溜。",
            "音容俄永隔，山月空依旧。",
            "铭诗得黄香，知子垂不朽。"
        ],
        "notes": "",
        "id": "1d49ef7df573389d199a807088f7982b"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "赠霍山人",
        "preface": "",
        "paragraphs": [
            "先生少年喜武事，三略六韬曾徧阅。",
            "胸中云梦吞八九，气胜万夫真勇决。",
            "防边伊昔从都护，欲取功名继前烈。",
            "臂弓腰箭事戎装，远出砂场恣游猎。",
            "擒狐射雁狂且逸，不觉归途迷夜雪。",
            "败官遭谴失所志，回首飘然辞魏阙。",
            "挟持妙术当生涯，放浪江湖闲岁月。",
            "寻常得钱即沽酒，笑与妻奴同饮啜。",
            "乐天知命了无忧，奕奕红颜浮两颊。",
            "春风浩荡鲁城边，稠花乱蕊争纷妍。",
            "方将与君共携手，骋怀游目相回旋。",
            "兴来别我汶阳去，黄鹄一举难留连。",
            "村桥野店醉斜日，路人谁识地行仙。"
        ],
        "notes": "",
        "id": "5463c1453d36f6830fda97d42576d793"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "送刘不已推官罢奉符尉入都注拟",
        "preface": "",
        "paragraphs": [
            "少年读书破万卷，河朔声名压诸彦。",
            "词场百战功不成，晚得青衫非所愿。",
            "白头况有北堂亲，斗禄强须甘冗贱。",
            "三年一尉泰山下，簿领区区事弓箭。",
            "追穷寇盗走山谷，肯为风霜辞怯懦。",
            "要功冀赏本无心，脱去仅能逃所谴。",
            "草枯蓬断岁将徂，结束行装抵京县。",
            "达官贵吏急贤材，一鹗君须预论荐。",
            "投竿舍筑去作相，邂逅风云一朝变。",
            "造物于人自有时，未足为君生忿怨。"
        ],
        "notes": "",
        "id": "3d4112a95650e42e433d703ec2f05194"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "过彭城观陈传道知录所藏东坡公画",
        "preface": "",
        "paragraphs": [
            "枯株瘦石两相望，南北悠悠径路长。",
            "卷尽平冈三百里，风枝雨叶更飘扬。"
        ],
        "notes": "",
        "id": "39777cfeb5974068818390a9c5749a75"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "淮上观水",
        "preface": "",
        "paragraphs": [
            "桐柏昆仑日夜倾，投溪注壑本无情。",
            "乍为含垢千寻浊，不作矜人一掬清。"
        ],
        "notes": "",
        "id": "b206212ad4417707b0bd3f626d3afa16"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "戏书诚师秋景小屏",
        "preface": "",
        "paragraphs": [
            "黄芦败苇两三丛，仿佛江湖在眼中。",
            "雁鸭惊呼缘底事，一时昂首立秋风。"
        ],
        "notes": "",
        "id": "0e853947f42bd0b078c0c5106c1cb818"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "过韫秀堂观仲豫二诗因次其韵  其一",
        "preface": "",
        "paragraphs": [
            "箕南斗北各殊方，谁信相思去梦长。",
            "蓬断草枯当岁晏，寥寥空对蕙炉香。"
        ],
        "notes": "",
        "id": "e2012ac5af1f84ce9704e3b8e51b92cc"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "过韫秀堂观仲豫二诗因次其韵  其二",
        "preface": "",
        "paragraphs": [
            "荆溪一别十年余，流窜何尝定所居。",
            "等与山河同幻质，更将三界作蘧庐。"
        ],
        "notes": "",
        "id": "64463f252bf7d9208919845d99f9773b"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵聪师见寄  其一",
        "preface": "",
        "paragraphs": [
            "三年东鲁贬，闭户实超然。",
            "静极通幽眇，神游岂间焉。",
            "独全霜后操，未异火中莲。",
            "不似沈湘客，徒怀忿与悁。"
        ],
        "notes": "",
        "id": "e01d3eeb0613baade90c229deff56bc4"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵聪师见寄  其二",
        "preface": "",
        "paragraphs": [
            "夙学谁知子，源流务所滋。",
            "风骚追五柳，禅寂拟长髭。",
            "桂魄元昭晰，浮云自蔽亏。",
            "险夷终一节，吾以古为师。"
        ],
        "notes": "",
        "id": "98bbd791fce2ceb7ef3729d98f7fd92e"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵升师见招  其一",
        "preface": "",
        "paragraphs": [
            "老去年光知几寻，无端华发苦相侵。",
            "独怜碧眼平生旧，未改青松一寸心。",
            "欲扣禅关当岁晏，肯愁溪路隔云深。",
            "相逢试探梅花信，应有香须擢碎金。"
        ],
        "notes": "",
        "id": "6e8ee1e79ec1203e89768cdb35743b2b"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵升师见招  其二",
        "preface": "",
        "paragraphs": [
            "儿童牋管已能操，书乏吟窗几兔毫。",
            "文囿垣墙增渐广，词林枝叶势方高。",
            "嗟余旧喜论周诰，晚岁无心讽楚骚。",
            "羡子得时勤述作，宛如秋浦涌云涛。"
        ],
        "notes": "",
        "id": "c06474e9810e26ffaaf7fbe31155544f"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "残菊",
        "preface": "",
        "paragraphs": [
            "霜摧露殒万枝空，丛菊鲜鲜尚见容。",
            "细蕊冷香聊自媚，无心引蝶更勾蜂。"
        ],
        "notes": "",
        "id": "200016e351b8d8ac8fa06885f970000b"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "涤轩",
        "preface": "",
        "paragraphs": [
            "隔云穿窦引涓涓，喷玉跳珠亦可怜。",
            "心垢本无何用涤，戏将萧洒度流年。"
        ],
        "notes": "",
        "id": "be9e6e10df5408715941d723bee2c84d"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "千顷廨院观司马才仲遗墨次韵",
        "preface": "",
        "paragraphs": [
            "蒙蒙春雨暗村桥，竹里禽啼婆餠焦。",
            "度谷倦闻车轧轧，穿林愁听马萧萧。",
            "细窥陈迹僧坊静，默想风流鄙吝消。",
            "浮魄沉魂今已矣，无人为作楚词招。"
        ],
        "notes": "",
        "id": "c62f38deb9e1a7d7f4378464715fff8d"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "唐昌王悦道桃竹轩",
        "preface": "",
        "paragraphs": [
            "余杭门西山迤逦，屹屹千峰插天起。",
            "穷幽摘胜过三邑，随处云林皆可喜。",
            "迩来杖策到君家，始觉溪山逢骨髓。",
            "争流万壑会目前，竞秀千岩对窗几。",
            "丹枫洗雨秋霁余，白鸟出没岚光里。",
            "主人韵胜无尘埃，翠竹红桃相映栽。",
            "良辰樽俎凭谁共，友月朋云自往来。"
        ],
        "notes": "",
        "id": "f52a26e310c063f163558133f1157166"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "溪上",
        "preface": "",
        "paragraphs": [
            "红蓼丛边双鹭飞，波痕翻动碧琉璃。",
            "须臾相趁却回首，斜立垂杨烟外枝。"
        ],
        "notes": "",
        "id": "f44943268347aa2ca66353d1b6fb02f5"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "听盛道人琴  其一",
        "preface": "",
        "paragraphs": [
            "阴云收雨阁曾簷，寂寂西风不动帘。",
            "烧尽夜堂红蜡炬，高山流水听无厌。"
        ],
        "notes": "",
        "id": "d4c542e5829f31cb1e7eaeff15ac0945"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "听盛道人琴  其二",
        "preface": "",
        "paragraphs": [
            "有客浮游不定家，玉琴三尺当生涯。",
            "从来正始无人会，掉首高歌乌帽斜。"
        ],
        "notes": "",
        "id": "c4ed77cacbd5a4006d55ef5dfa7b6e6d"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "千顷山圆镜堂呈应禅师",
        "preface": "",
        "paragraphs": [
            "兹山嵯峨冠天下，一径萦云行两舍。",
            "始穷绝顶见招提，碧阁丹楼屹如画。",
            "门前池水滀蜿蜒，座上风雷惊昼夜。",
            "峨眉五台夸壮观，品目真不此为亚。",
            "伟哉南师非世人，开荒辟土初椎轮。",
            "寥寥相望三百载，废兴一一难具陈。",
            "丹丘大士来鼓舞，气象焕发重增新。",
            "投金输赆走南北，法雨所被无涯津。",
            "虚堂选胜得佳处，隆簷巨栋成逡巡。",
            "窗扉洞达舒两目，异景错出罗蓁蓁。",
            "朝云夜月常万顷，寒光炯炯如镕银。",
            "堂中隠几人何似，湛若玉毛悬秋旻。",
            "牓名圆镜示来客，庶使方寸无缁磷。"
        ],
        "notes": "",
        "id": "d9de35bb2bb8bc7772e13da21193ca0c"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "沈道原养浩堂",
        "preface": "",
        "paragraphs": [
            "尘劳万计日纷纷，未碍堂中养浩心。",
            "花草暗香来屋角，溪山爽气入衣襟。",
            "樽中白酒无时有，箧里清诗不废吟。",
            "夜夜邻家助幽致，数声羌管弄微音。"
        ],
        "notes": "",
        "id": "7538be3116f3118c33729342407e551f"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "宣上人玉渊堂",
        "preface": "",
        "paragraphs": [
            "玉渊閟苍崖，源深杳难测。",
            "但见涓涓附箨龙，宛转来投小池侧。",
            "小池方折余两寻，蛙黾不游苔不侵。",
            "青天无云落寒影，沈柔见底空人心。",
            "妙哉支公营小筑，气象萧然真不俗。",
            "夜吟朝讲度流年，何用峥嵘夸杰屋。"
        ],
        "notes": "",
        "id": "9221810fa9d304f42c25bf06cadecf4c"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "与定师话别六言  其一",
        "preface": "",
        "paragraphs": [
            "客有来从东越，示余满把琼瑶。",
            "万壑千岩钟秀，故知多士翘翘。"
        ],
        "notes": "",
        "id": "5c55601a7e553503ed9f51e973a16a25"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "与定师话别六言  其二",
        "preface": "",
        "paragraphs": [
            "雪解松筠振色，气回兰蕙含芳。",
            "兴动剡溪吟客，梦先归鸟飞翔。"
        ],
        "notes": "",
        "id": "1cf9abb4fa6e2660d41ea7ec131094a3"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "与定师话别六言  其三",
        "preface": "",
        "paragraphs": [
            "出海涛雷方震，横江雪阵如山。",
            "一叶舟轻飞燕，飘然掠水东还。"
        ],
        "notes": "",
        "id": "65ad19e9d9f7601d0a0098da3194e7fa"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "与定师话别六言  其四",
        "preface": "",
        "paragraphs": [
            "凤咮山含暮霭，西陵月破黄昏。",
            "惯作江湖离别，未应当此销魂。"
        ],
        "notes": "",
        "id": "cd85e9ff1f8a58d04dbc354379ad35d6"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "慧觉孜师绿筠轩",
        "preface": "",
        "paragraphs": [
            "绿筠萧萧含爽籁，幽姿冷落人难爱。",
            "壁间但有谪仙词，声名自到江湖外。",
            "当年创轩非壮观，局促帘栊日亏蔽。",
            "一朝经画有底难，推倒墙头了无碍。",
            "坐挹西南十里山，彩翠浮空屹相对。",
            "开池凿圃增气象，佳致真为一方最。",
            "鸟声鸣春春渐融，兰芽蕙出初蒙茸。",
            "我来正值新雨定，弄日吹香闻座中。",
            "主人散策邀我步，池南池北聊从容。",
            "会待龙孙添夏荫，借君此地眠清风。"
        ],
        "notes": "",
        "id": "5531d6eff4c177c20dcd245bd609ffff"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "夏夜智果怀武康令毛泽民",
        "preface": "",
        "paragraphs": [
            "暮磬寥寥殷上方，笼纱朱火影微茫。",
            "窗虚竹净雨初阕，云润星辉夜更凉。",
            "落枕松声惊瑟瑟，扑帘香雾霭苍苍。",
            "遥怜散发东堂老，正卧风漪六尺床。"
        ],
        "notes": "",
        "id": "918240498b29fa49bc56ef5bb2877a38"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "寄宗室赵伯言朝请",
        "preface": "",
        "paragraphs": [
            "赵侯天人裔，雅韵能拔俗。",
            "岂意江湖间，解后识眉目。",
            "高谈为余倾，落落如转毂。",
            "端无贵富骄，但有文字欲。",
            "交游多望士，颉颃争驰逐。",
            "艰难风义高，迹与古人续。",
            "铜章领剧邑，宛在江之曲。",
            "鸣弦陶永日，了不事鞭扑。",
            "新诗拟建安，简远词不缛。",
            "锦囊有余弃，示我仅盈轴。",
            "持还故山栖，把玩时反复。",
            "美哉韶濩音，锵然落岩谷。",
            "嗟余真浅陋，学海无一掬。",
            "仰君东溟深，短绠不可触。"
        ],
        "notes": "",
        "id": "62bd8d94a3a90b588387a1c2c238fa86"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "读东坡居士南迁诗",
        "preface": "",
        "paragraphs": [
            "居士胸中真旷夷，南行万里尚能诗。",
            "牢笼天地词方壮，弹压山川气未衰。",
            "忠义凛然刚不负，瘴烟虽苦力何施。",
            "往来惯酌曹溪水，一滴还应契祖师。"
        ],
        "notes": "",
        "id": "fce7ad23ef91d57665bac981c0a36a94"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "读闻复诗卷",
        "preface": "",
        "paragraphs": [
            "诗律久已废，宏纲谁与操。",
            "断弦那虑续，吾党有英髦。",
            "气稳侔彭泽，词幽近楚骚。",
            "未输汤从事，独诧碧云高。"
        ],
        "notes": "",
        "id": "c8292acb037bf29ff87ede4803b00573"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵闻复庐山见怀",
        "preface": "",
        "paragraphs": [
            "匡庐三载恣徜徉，肯惮衣裘弊雪霜。",
            "学彻死生追粲忍，力穷骚雅陋齐梁。",
            "心源素与秋潭静，定水宁同夏潦潢。",
            "邂逅逢余旧题墨，藓封苔駮不成行。"
        ],
        "notes": "",
        "id": "a2d13290c51350b0c0579207a6c66359"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "夏日寄愚坦二上人",
        "preface": "",
        "paragraphs": [
            "仙潭从古水云乡，不羡西湖六月凉。",
            "支港官河通市井，采菱拾翠有舟航。",
            "觚棱迥与星辰接，铁凤疑参鹳鹤翔。",
            "九夏登临输二子，一时摹写付诗囊。"
        ],
        "notes": "",
        "id": "ea1aab8648f31e79f2d4c8ae8c5cfffd"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵闻复西湖夏日六言  其一",
        "preface": "",
        "paragraphs": [
            "山水初无今古，人间自有沈浮。",
            "试问行歌野老，桑麻用事何忧。"
        ],
        "notes": "",
        "id": "c88170ac36aa64347f3c94d67a114b2d"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵闻复西湖夏日六言  其二",
        "preface": "",
        "paragraphs": [
            "老葑年来席卷，吴侬旧恨弥申。",
            "昨夜冯夷鼓吹，遨嬉抵彻诸邻。"
        ],
        "notes": "",
        "id": "fb7713633883df64187c3c2cf02a512f"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵闻复西湖夏日六言  其三",
        "preface": "",
        "paragraphs": [
            "夜深一碧万顷，仿佛明河接天。",
            "岸曲风篁成韵，绝胜细管危弦。"
        ],
        "notes": "",
        "id": "1e2b06bfffa7503a0f343cfa28745d67"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵闻复西湖夏日六言  其四",
        "preface": "",
        "paragraphs": [
            "西湖清浅可泛，湍险岂类瞿塘。",
            "随处菰蒲莲芡，栉风沐雨尤香。"
        ],
        "notes": "",
        "id": "2a880b2b0c2062500044174acd86eb9d"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵闻复西湖夏日六言  其五",
        "preface": "",
        "paragraphs": [
            "南窗寄傲一榻，午帐风来卷舒。",
            "懒蹑子云陈迹，解嘲更续成书。"
        ],
        "notes": "",
        "id": "4642503de450d9d6101dcd9633af416a"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵闻复西湖夏日六言  其六",
        "preface": "",
        "paragraphs": [
            "烧空火云万丈，气焰信可流金。",
            "嗟尔龟鱼得计，适然游泳滋深。"
        ],
        "notes": "",
        "id": "7bab44fb374d56e82326f7c38bcc2bb6"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵闻复西湖夏日六言  其七",
        "preface": "",
        "paragraphs": [
            "栎杜侵阶美荫，鸣蝉托质初凉。",
            "薰风正被草木，莫作秋声感伤。"
        ],
        "notes": "",
        "id": "c0440d87a6242d7dfba50efd9155061f"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵闻复西湖夏日六言  其八",
        "preface": "",
        "paragraphs": [
            "柱础争流余润，油云忽改山容。",
            "定有盲风怪雨，晓来已听鼍龙。"
        ],
        "notes": "",
        "id": "78bf8e47095e652eb10c257c26bf75a5"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵闻复西湖夏日六言  其九",
        "preface": "",
        "paragraphs": [
            "湖光宛同玉镜，隄柳閟若房栊。",
            "六月行人过此，未输仙客壶中。"
        ],
        "notes": "",
        "id": "b963e9b1d8c86de43644816bff0027e6"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵闻复西湖夏日六言  其一○",
        "preface": "",
        "paragraphs": [
            "河汉斗杓横七，重城漏鼓传三。",
            "露鹤一声何许，嘎然震响空岩。"
        ],
        "notes": "",
        "id": "4b4c686c4c7a6feb8619f76b5232527f"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "夏夜偶兴",
        "preface": "",
        "paragraphs": [
            "微阳堕曾𪩘，归翼投空林。",
            "龛灯閟古殿，梵呗无余音。",
            "眷兹石壁下，徐风散冲襟。",
            "缺月如断环，依微挂松阴。",
            "清晖婉相属，永夜谐吾心。",
            "空生大觉中，一沤示浮沉。",
            "此身沤中客，冥观无古今。",
            "昔我婴世故，纷纷那重陈。",
            "且求华胥梦，胡蝶相追寻。"
        ],
        "notes": "",
        "id": "da9d15c1577776b635dc5c3a632856c8"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵古上人湖上步月",
        "preface": "",
        "paragraphs": [
            "寻常西湖月，云雾多袭明。",
            "兹宵实昭晰，似慰诗人情。",
            "低昂见列宿，戢曜非光荧。",
            "起余二三子，微咏哦新声。",
            "杖藜山前去，鸡犬寂不鸣。",
            "兰皋宿鹭群，回首时自惊。",
            "君看南北山，气象真峥嵘。",
            "参差烟树丛，一一含余清。",
            "上人江南秀，邂逅意所倾。",
            "夜阑劝复路，浩兴殊未盈。"
        ],
        "notes": "",
        "id": "5328979c2afe1a33b60a2268bdfe4fd0"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "临江月上人",
        "preface": "",
        "paragraphs": [
            "能仁说教满竺乾，流入中国余五千。",
            "于中妙经为最胜，𫖮师所解尤通玄。",
            "化行吴会连海壖，纷纷得法如云烟。",
            "见闻读诵又其次，随类譬率无间焉。",
            "呜呼上人志且坚，善邀佛子同法筵。",
            "妙香炷炉馥旃檀，十科劝进追昔贤。",
            "旁行贝叶轴似椽，卷舒朝暮往复旋。",
            "利根微种聊穷研，鱼兔一获忘蹄筌。",
            "自余区区顾未然，澜翻口舌如涌泉。",
            "外物交错心匪缘，功成一朝脱爱缠。",
            "晔如红蕖濯清渊，俯仰千圣遽可肩。",
            "茫茫苦海旁无边，不有舟栰谁能先。",
            "乌蟾疾驰如走丸，咨尔佛子无睡眠。"
        ],
        "notes": "",
        "id": "01fe8fa4d68f3418934bfb3ca9b915d6"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "琅琊山茶仙亭呈曾子开侍郎",
        "preface": "",
        "paragraphs": [
            "滁山虽僻左，谪宦皆名臣。",
            "后先闻数公，卓然皆凤麟。",
            "忆昨绍圣初，谴公俾省循。",
            "盛德忘怨悱，虚怀随屈信。",
            "政成思览眺，兴与烟霞亲。",
            "后车载邹枚，主客惊路人。",
            "逶迤度山谷，导从屏所陈。",
            "渔樵许争席，解后全天真。",
            "泠泠庶子泉，味压康王珍。",
            "团团小圆月，色冠闽山春。",
            "白足相与饭，溪毛撷青芹。",
            "熊鱼得兼美，乐事无涯津。",
            "花瓷劝引满，疏瀹贯百神。",
            "危亭倚岩阿，榜额独未新。",
            "牧之擅风流，茶仙夸绝伦。",
            "相望三百载，公能嗣芳尘。"
        ],
        "notes": "",
        "id": "180505ca9ad0eea299d06170cd2778f6"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "送钱持正主簿西归",
        "preface": "",
        "paragraphs": [
            "兰陵号多士，君实名家孙。",
            "高才縻管库，枳棘栖鸳鸾。",
            "一旦谢朱墨，超然整归轩。",
            "迎秋饯伏初，炎威尚歊烦。",
            "松陵接苕霅，迤逦皆清源。",
            "舟子宜夜泛，苹风生梦魂。",
            "回塘官柳行，千树如云屯。",
            "明河挂柳外，凉月低金盆。",
            "兹行信有得，它日为余言。"
        ],
        "notes": "",
        "id": "ce48ddd0b6e5975d23855cd5cd551547"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "寄子开内翰",
        "preface": "",
        "paragraphs": [
            "天将有作会云龙，一德君臣邂逅同。",
            "表率衣冠真领袖，羽仪台阁旧家风。",
            "词林岂独专周诰，衮职深期补舜聪。",
            "四海滞淹公可弃，尽收凫雁集庭中。"
        ],
        "notes": "",
        "id": "96fd3a859cc25020000f9e51df7489a3"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "赠潜照月师",
        "preface": "",
        "paragraphs": [
            "吴兴上人心志苦，笔研十年耕学圃。",
            "形癯骨瘦神独清，耿若霜鸥立秋浦。",
            "锦囊新诗殊汗漫，妙语间发犹稽古。",
            "铢锄冗长更磨揉，激浊疏清导灵府。",
            "自然韵胜遗岛可，远跂渊明追步武。",
            "瓶盂劝子适四方，莫学匏瓜甘堕窳。",
            "崇山广泽徧游览，始信凭高极天宇。",
            "蓺成技进蔚文采，楚楚华身竟何补。",
            "茫乎三界同传舍，而我与君俱逆旅。",
            "不如回首依老褐，妙精明心求许与。",
            "鸣蝉委蜕藁壤余，脱略秋风即高举。"
        ],
        "notes": "",
        "id": "98634371a9a4e40856af63db7d32e291"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "垂慈堂木樨花",
        "preface": "",
        "paragraphs": [
            "堂下高花屹两株，繁英碎萼巧连茹。",
            "猛香匪占春园盛，清烈仍分里巷余。",
            "长抱秋蟾滋夜气，偶摇风露堕阶除。",
            "根盘厚地知方壮，封植何人考厥初。"
        ],
        "notes": "",
        "id": "ba70354db9bfe02fe2d3a664d5c8f916"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵关子容晚霁  其一",
        "preface": "",
        "paragraphs": [
            "小院回廊明霁霞，疏帘未卷尚横斜。",
            "应怜碧砌无尘滓，石竹红薇靓有花。"
        ],
        "notes": "",
        "id": "add0e28f462f95e993f55a428fa0a1d8"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵关子容晚霁  其二",
        "preface": "",
        "paragraphs": [
            "飞帘初遣雨师回，独上江城百尺台。",
            "万景横前方领略，越山仍欲送青来。"
        ],
        "notes": "",
        "id": "88f63b559a3a381d26062b22405f8ee5"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "再和湖上晚归  其一",
        "preface": "",
        "paragraphs": [
            "漾舟归路兴何赊，水树低凉一道斜。",
            "菱蔓蒹葭都卷尽，芙蓉炯炯独开花。"
        ],
        "notes": "",
        "id": "219dd7ef16b9448d98dcbec9c644b908"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "再和湖上晚归  其二",
        "preface": "",
        "paragraphs": [
            "云披雾卷仰昭回，试望翻经古石台。",
            "应有秋香生桂树，吹风肯傍暮船来。"
        ],
        "notes": "",
        "id": "9596c80c973281e2ff481e2a2b0ea6a0"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵子容同圣功见过  其一",
        "preface": "",
        "paragraphs": [
            "檀栾小径閟阴阴，解鞅停骖步更深。",
            "知我山栖久牢落，故留佳句比南金。"
        ],
        "notes": "",
        "id": "9c113d089d5eed7bfc33f333f8d71df3"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵子容同圣功见过  其二",
        "preface": "",
        "paragraphs": [
            "桃李君家世布阴，棣华雍穆义还深。",
            "浮云百变何须怪，张耳陈余旧断金。"
        ],
        "notes": "",
        "id": "cce242d54a49e8f8f849af7a5a0c888d"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "续许元裕梦中作  其一",
        "preface": "",
        "paragraphs": [
            "北窗支枕梦幽微，隠隠神明发暗机。",
            "未可病中惊老去，会须花底唤春归。"
        ],
        "notes": "",
        "id": "f82974b952b294f68d48c4f7b17c4a51"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "续许元裕梦中作  其二",
        "preface": "",
        "paragraphs": [
            "琉璃虽破彩云飞，演庆高门未易衰。",
            "既有嘉祥能兆梦，定须他日产熊罴。"
        ],
        "notes": "",
        "id": "83417e75d2bbc87f7bde6d2a0338d2e9"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵闻复湖上秋日六言  其一",
        "preface": "",
        "paragraphs": [
            "泽畔蒹葭萧瑟，露华落日珠浮。",
            "抚事少陵多感，万端独立怀忧。"
        ],
        "notes": "",
        "id": "d20346ac1ea1111303b81ce7b2cff141"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵闻复湖上秋日六言  其二",
        "preface": "",
        "paragraphs": [
            "禅余偶登绝𪩘，据石聊为欠申。",
            "眼界谩分畦畛，谁知大道无邻。"
        ],
        "notes": "",
        "id": "2e7e36c539feb81c9eecb5a9212a07db"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵闻复湖上秋日六言  其三",
        "preface": "",
        "paragraphs": [
            "楚客当年何苦，愁怀缭转非舒。",
            "頼有管城公子，离骚万恨能书。"
        ],
        "notes": "",
        "id": "56a5ba5b9fb614a5a0bdbb667e81ef29"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵闻复湖上秋日六言  其四",
        "preface": "",
        "paragraphs": [
            "西湖发挥有素，最盛唯夸乐天。",
            "遗爱到今不朽，长隄一道如弦。"
        ],
        "notes": "",
        "id": "ff77dbb85db533f5a2151d20958cc026"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵闻复湖上秋日六言  其五",
        "preface": "",
        "paragraphs": [
            "处士尚余陈迹，断碑横卧林塘。",
            "婉约梅花秀句，骚人万古传香。"
        ],
        "notes": "",
        "id": "af92f363baba33f81083b54c8dbe1afa"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵闻复湖上秋日六言  其六",
        "preface": "",
        "paragraphs": [
            "草蔓行将溃茂，菊英稍稍敷金。",
            "南浦愁窥去燕，海山莽苍云深。"
        ],
        "notes": "",
        "id": "ae960fc1d7b14fb8e458b942ed31990d"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵闻复湖上秋日六言  其七",
        "preface": "",
        "paragraphs": [
            "江城秋至几日，风物斗觉凄凉。",
            "邻女机丝何有，夜闻促织悲伤。"
        ],
        "notes": "",
        "id": "8baacbbe68890df758b87cabb7ae5ae5"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵闻复湖上秋日六言  其八",
        "preface": "",
        "paragraphs": [
            "人物年来衰谢，背绳追曲周容。",
            "嗟尔得时蝘蜓，故能嘲哂龟龙。"
        ],
        "notes": "",
        "id": "4662704c1dfaad4c06f0457a579578bd"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵闻复湖上秋日六言  其九",
        "preface": "",
        "paragraphs": [
            "凉月娟娟清媚，舒光巧入帘栊。",
            "万籁声同比竹，细窥一一空中。"
        ],
        "notes": "",
        "id": "4d0acf2a303060c89d04383cf4393b11"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵闻复湖上秋日六言  其一○",
        "preface": "",
        "paragraphs": [
            "可怪狙公巧黠，犹迷暮四朝三。",
            "老我身如枯枿，兀然不动幽岩。"
        ],
        "notes": "",
        "id": "d251f17048d61dca6bdc2cb5080e3989"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "观宗室赵明发使君所画访戴图并二小诗因次其韵  其一",
        "preface": "",
        "paragraphs": [
            "水石追摩诘，风骚类小山。",
            "每来窥二妙，恋恋欲忘还。"
        ],
        "notes": "",
        "id": "0a7ead15387ed8870db6f179c527efa5"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "观宗室赵明发使君所画访戴图并二小诗因次其韵  其二",
        "preface": "",
        "paragraphs": [
            "巉绝千峰玉，清妍五字诗。",
            "胸中盘爽气，仿佛几人知。"
        ],
        "notes": "",
        "id": "1703728d70901fc02ba04ec8a915155a"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵楼试可承议见招",
        "preface": "",
        "paragraphs": [
            "东州羁旅迹谁亲，夫子端能给我贫。",
            "默识松筠霜后操，静看桃李梦中春。",
            "嵩阳胜绝高天下，县令风流迈古人。",
            "待得芳菲开烂熳，去随行乐后车尘。"
        ],
        "notes": "",
        "id": "6f9c9cb701764f196f4d9d31d0bd17aa"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵秦少游学士  其一",
        "preface": "",
        "paragraphs": [
            "数幅生绡上，形容万态心。",
            "坐窥天下胜，何用远登临。"
        ],
        "notes": "",
        "id": "1a1ac05d49eba667876400e62911edd6"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵秦少游学士  其二",
        "preface": "",
        "paragraphs": [
            "漠漠云披岫，班斑雨弄晴。",
            "横江舟一叶，注目使人惊。"
        ],
        "notes": "",
        "id": "a1d26e15d182642f4a1285a953495552"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵秦少游学士  其三",
        "preface": "",
        "paragraphs": [
            "阳秋閟肝膈，无处见微茫。",
            "时作丹青戏，风流冠帝乡。"
        ],
        "notes": "",
        "id": "1a99887b77cb8b37f1a3b61e95bbafb3"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵秦少游学士  其四",
        "preface": "",
        "paragraphs": [
            "参差山接野，渺莽水连空。",
            "笠钓沙头客，真宜避世翁。"
        ],
        "notes": "",
        "id": "41433373d8654bb31972ec3870256ee0"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "春阴",
        "preface": "",
        "paragraphs": [
            "浮云易作雨无端，未放春泥十日干。",
            "须信杏园憔悴煞，从来花骨不禁寒。"
        ],
        "notes": "",
        "id": "13ec734278fd5ecfa4d4b44582816787"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵伯言明发登西楼望桃花  其一",
        "preface": "",
        "paragraphs": [
            "江南梅子已生仁，京国桃花始放春。",
            "气候不齐虽可恨，一枝犹得见墙𬮱。"
        ],
        "notes": "",
        "id": "5929d8e88993bc3b592ce8ddfd12e40f"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵伯言明发登西楼望桃花  其二",
        "preface": "",
        "paragraphs": [
            "小楼西望那人家，出屋香梢几树花。",
            "只恐东风能作恶，乱红如雨堕窗纱。"
        ],
        "notes": "",
        "id": "cb7862a3eb6606843d3a872535dbc31c"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "送伯言赴姑苏上幕",
        "preface": "",
        "paragraphs": [
            "都城公子海，贤否良难会。",
            "从容翰墨场，班班知所诣。",
            "超然三四公，词学昔人配。",
            "源流出苏黄，汲引功岂细。",
            "斯人固才华，气节复远迈。",
            "一官从幕府，未觉簿书碍。",
            "投刃却凫行，岸巾依物外。",
            "凝香久寂寞，清绝今可继。",
            "初辞广陌尘，笑鼓春江枻。",
            "楚岫与吴山，相望挹空际。",
            "莫唱渭城歌，临流增叹喟。"
        ],
        "notes": "",
        "id": "60cdd716a45cd55b656456203a8232fb"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "赠欧阳季默承议",
        "preface": "",
        "paragraphs": [
            "先公跨箕尾，摇曳旋天关。",
            "于今二纪余，肯复来人间。",
            "时时对遗编，仿佛窥一斑。",
            "梦寐思见之，何从暂追攀。",
            "迩来都城里，忽睹庭中兰。",
            "方寸实惊喜，典刑斯可观。",
            "抱疴一榻上，骨瘦清琅玕。",
            "为余设幽几，气貌徐以宽。",
            "微词落玉麈，文彩真孔鸾。",
            "棣华惜未识，妙誉闻朝端。",
            "先公德未泯，四海共仰叹。",
            "愿言付百世，清风嗣门阑。"
        ],
        "notes": "",
        "id": "3fdb62ea81353aa67d9355caa151a75e"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵刘延中廷直见赠",
        "preface": "",
        "paragraphs": [
            "刘郎世胄子，苦学穷渊源。",
            "羞为一掬清，欲效千丈浑。",
            "君看长鲸质，涧壑岂所存。",
            "操觚妙述作，斧凿无纤痕。",
            "钟牙不世出，审音谁复论。",
            "鹓鶵理劲翮，云汉思孤𬸣。",
            "上追鸾皇游，下弃燕雀喧。",
            "建安夸七子，壮气君可吞。",
            "九衢苦昏霾，槐阴蔽重门。",
            "良辰为我饭，满案余芳荪。",
            "软语夜达旦，未觉罢神魂。",
            "须知名教乐，不羡富贵尊。"
        ],
        "notes": "",
        "id": "04fc2857b19f4632f2798491b7dcd119"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "酬刘巨载舍人见赠所画山水扇",
        "preface": "",
        "paragraphs": [
            "冰纨玉粉净无尘，墨妙扶疏更绝伦。",
            "试问挥毫底人物，不言从可识天真。"
        ],
        "notes": "",
        "id": "7220a4032ef2c09dd5c4c11f2f2a5543"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "观明发画李贺高轩过图",
        "preface": "",
        "paragraphs": [
            "唐年茂宗枝，时平多俊良。",
            "长吉尤震曜，春林擢孤芳。",
            "退之于孔门，屹屹真栋梁。",
            "笔力障百川，风澜息其狂。",
            "破衣系麻鞋，右顾生辉光。",
            "一朝与湜辈，命驾惊煌煌。",
            "贺初为儿童，随父事迎将。",
            "须臾命赋诗，英气加激昂。",
            "长安众词客，声问争推扬。",
            "风流垂异代，尚想古锦囊。",
            "君今亦宗英，韵胜斯人方。",
            "少年肯事事，苦学志独强。",
            "风骚拟屈宋，妙处相颉颃。",
            "丹青出戏弄，配古犹擅场。",
            "形容示往事，仿佛如在旁。",
            "一径入幽远，古垣缭林庄。",
            "平桥跨渌水，丛薄含葱苍。",
            "晴窗为披拂，佳兴杳难忘。"
        ],
        "notes": "",
        "id": "e3e67a509286274d37c15aad7ea7c603"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵东坡居士过岭",
        "preface": "",
        "paragraphs": [
            "一时迁客尽难堪，二老高怀默自甘。",
            "造物定知还岭北，暮年宁许丧天南。",
            "安排拄杖寻庐阜，斗薮征衣洗瘴岚。",
            "他日相逢长夜语，残灯飞烬落毵毵。"
        ],
        "notes": "",
        "id": "d3e4c7e913f6408ebe308bd2f4d25731"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵代岭上老人答",
        "preface": "",
        "paragraphs": [
            "闲持箕箒扫崔嵬，夹道松阴尽我栽。",
            "人去人归真一笑，坏空成住互轮回。"
        ],
        "notes": "",
        "id": "06a7f5bea3c816dd71228c77e191d636"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵子由侍郎书事二首  其一",
        "preface": "",
        "paragraphs": [
            "七年依岭外，遇物即防闲。",
            "宿负初偿毕，他生岂复还。",
            "飘飘疑鹤骨，奕奕蔼童颜。",
            "自许乔松寿，玄机密锁关。"
        ],
        "notes": "",
        "id": "53b1f57e99da5c0337ac0e89eefd7763"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵子由侍郎书事二首  其二",
        "preface": "",
        "paragraphs": [
            "直材不易得，于国实长城。",
            "造父还能御，骅骝岂惮行。",
            "买田邻少室，为计老余生。",
            "居士来何晚，江淮遣候迎。"
        ],
        "notes": "",
        "id": "11bdbd748b600f3c7ce3b76d94acbf14"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵试可见访峻极遇雨",
        "preface": "",
        "paragraphs": [
            "都城尘土倦茫茫，独喜西来策甚长。",
            "避暑禅房依亢爽，可人溪雨作清凉。",
            "飞蚊斗绝簷间闹，乳燕时拳砌下篁。",
            "县令风流真晋客，谈余玉麈自挥扬。"
        ],
        "notes": "",
        "id": "04967ec147c9d64dbc14b1e5fc01cceb"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "揖仙亭",
        "preface": "",
        "paragraphs": [
            "崧阳古令尹，制锦夸妙手。",
            "鸣弦对高堂，坐使风俗厚。",
            "政成思考槃，觞豆宴宾友。",
            "开亭面缑岭，佳致昔未有。",
            "云烟霭葱昽，青壁冠星斗。",
            "王子果真仙，揖君千载后。",
            "鸾车驻缥缈，仿佛容暂偶。",
            "天风吹箫笙，凄响落户牖。",
            "纷纷惊坐客，往往为回首。",
            "相顾勿复言，且进杯中酒。"
        ],
        "notes": "",
        "id": "2844ca885ca3b056f25758c111ba3da0"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵试可同游法王岳寺",
        "preface": "",
        "paragraphs": [
            "两山修径尽榛芜，谩诧当年幸翠舆。",
            "空睹宸文藏宝构，不逢衲子话真如。",
            "林深想见灵根茂，地胜宜多隠者居。",
            "凉月照人归路好，傍溪嘉树影扶疏。"
        ],
        "notes": "",
        "id": "a6876a15b69deb873d76cd4f77b2e560"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵试可喜雨",
        "preface": "",
        "paragraphs": [
            "东阡北陌久黄埃，天遣神龙讵用媒。",
            "云似涛头山半起，雨如银竹望中来。",
            "奔输涧谷时颓岸，喷激龟鱼或曝腮。",
            "民物有秋真可喜，池莲从此更须栽。"
        ],
        "notes": "",
        "id": "9d141226eeafc8a94a2edb9a6b14acc9"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "峻极夏夜",
        "preface": "",
        "paragraphs": [
            "广庭无凡株，鬰鬰两佳树。",
            "扶疏饶美荫，盘错根本固。",
            "朝披叶底风，夜泫衣上露。",
            "禅余自循绕，百匝未忍住。",
            "月华中天来，左右发晖素。",
            "清景非人间，泠然洗吾虑。",
            "缅彼大梁下，炎蒸毒朝暮。",
            "朱门晓未开，马足已驰骛。",
            "摧眉事权要，幸彼一盼顾。",
            "素标插君头，扰扰独不悟。"
        ],
        "notes": "",
        "id": "08cccf7d19b8dd56aac76d1f2c5714c6"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "观宗室曹夫人画  其一",
        "preface": "",
        "paragraphs": [
            "野水平林眇不穷，雪翻鸥鹭点晴空。",
            "洞房岂识江湖趣，意象冥将造化同。"
        ],
        "notes": "",
        "id": "2e4ee602bbc4f19738a324bbddb052b1"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "观宗室曹夫人画  其二",
        "preface": "",
        "paragraphs": [
            "华屋生知世胄荣，谁教天付与多能。",
            "西风白草牛羊晚，隠见横冈一两层。"
        ],
        "notes": "",
        "id": "928b73619e8bb41738e40e2fde4b4cf5"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "观宗室曹夫人画  其三",
        "preface": "",
        "paragraphs": [
            "临平山下藕花洲，旁引官河一带流。",
            "雨棹风帆有无处，笔端须与细冥搜。"
        ],
        "notes": "",
        "id": "d9108b101a7e91d999b7279ef566dfad"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵阳翟尉黄天选见寄",
        "preface": "",
        "paragraphs": [
            "寓形宇宙间，佚我方以老。",
            "流光安足恃，百岁同过鸟。",
            "顷余婴网罗，文彩缘自表。",
            "自古山林人，何曾识机巧。",
            "但记寒岩翁，论心秋月皎。",
            "黄香十年旧，学术参众妙。",
            "虚怀养天和，肯徇奔走闹。",
            "官居职事理，晨起何用早。",
            "桐阴满西斋，叱吏供洒扫。",
            "眷余东南来，野饭煮芹藻。",
            "先生既清尚，令尹亦高蹈。",
            "相将古寺行，软语颓晚照。",
            "公家有畸人，虚缘能自葆。",
            "卜筑嵩山阳，行当从结好。",
            "山中饶胜境，一览未易了。",
            "何时命巾车，共陟云外峤。",
            "翻愁筋力疲，不随追勇踔。",
            "公诗拟南山，雄拔千丈峭。",
            "形容逼天真，解后适其要。",
            "藩篱吾未窥，敢议穷阃奥。"
        ],
        "notes": "",
        "id": "6d7dd63fbc1beaedaba15382c67ab949"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵试可岳祠祭土宿斋",
        "preface": "",
        "paragraphs": [
            "神祠斋馆卧耽耽，五鼓星河屡起瞻。",
            "剑珮森森趋帝右，衣冠肃肃奉宸严。",
            "风传远壑松千树，人拥回廊月一帘。",
            "四岳旌幢初会散，晨乌声动庙竿尖。"
        ],
        "notes": "",
        "id": "7c5a5380fdb881327f6aa37dbb07c8b4"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "赠宗室德强团练",
        "preface": "",
        "paragraphs": [
            "造物赋象质，于余颇能名。",
            "琼瑶琢其骨，冲和擅其清。",
            "公生华屋贵，好学从妙龄。",
            "才高岂容遏，卓然以文鸣。",
            "厚德滋善养，雍容无暂矜。",
            "区区草茅人，未必真尔能。",
            "家藏三万轴，插架连屋楹。",
            "牙签示题目，探赜手不停。",
            "微言固澹泊，嗜好如饴饧。",
            "祖宗开鸿基，累圣致太平。",
            "诜诜既蕃衍，绰绰亦见称。",
            "裕陵喜人物，教率从典刑。",
            "联翩试文艺，议论参公卿。",
            "公材实杞梓，落落非杉柽。",
            "愿言勤著书，会当补朝廷。",
            "他时树勋业，彜鼎信可铭。"
        ],
        "notes": "",
        "id": "37e54b07518dea6478916b233c860727"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "秋声",
        "preface": "",
        "paragraphs": [
            "古槐花落小中庭，夜半风来卷叶鸣。",
            "颍水先生如尚在，呼儿应问此何声。"
        ],
        "notes": "",
        "id": "e61c31f24bebad292394c7acfc770eb0"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵天选寄逍遥庵黄居士",
        "preface": "",
        "paragraphs": [
            "收得词场举子身，拂衣高卧傍嶙峋。",
            "休言白日壶中胜，且看红颜镜里春。",
            "富贵群争虽有路，山林独往岂无人。",
            "恐君未识陶彭泽，故约篮舆访采真。"
        ],
        "notes": "",
        "id": "6104225f259050136a1b12e6a7340ad4"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵试可同谒子晋祠  其一",
        "preface": "",
        "paragraphs": [
            "古栢连冈三万株，朝烟破日翠扶疏。",
            "投鞭下马得幽径，共谒宾天帝子居。"
        ],
        "notes": "",
        "id": "c196d9f162343db5108d023b7444eb34"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵试可同谒子晋祠  其二",
        "preface": "",
        "paragraphs": [
            "遗荣少海猛无双，便逐浮丘出帝乡。",
            "可笑而今居富贵，亦思高举上苍苍。"
        ],
        "notes": "",
        "id": "5d2005bf343823d7ee57bf45cd43c044"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "哭少游学士  其一",
        "preface": "",
        "paragraphs": [
            "江左有豪英，超骧世无伦。",
            "妙龄已述作，识造穷天人。",
            "儒林老先生，相与为友宾。",
            "客来叩治乱，亹亹披霜筠。",
            "波澜与枝叶，犹足夸后尘。",
            "青衫入仕初，十手争扶轮。",
            "孤嘲可敌众，志鬰不得信。",
            "造物念流落，荐收付洪钧。",
            "干将不许就，中昼如有神。",
            "七年投炎荒，日与山鬼邻。",
            "妻孥各异土，相望同参辰。",
            "秋风吹黄茅，八月瘴雾新。",
            "回车婴重疠，惸惸无与亲。",
            "中原尚杳隔，坟陇怀棘薪。",
            "凄凉浯水头，魂逝归无因。",
            "精爽竟了了，挽章见情真。",
            "流传到京阙，悲读闻缙绅。",
            "斯人傥不亡，光华国之珍。",
            "彼苍未易晓，三叹鼻酸辛。"
        ],
        "notes": "",
        "id": "4ec61e6f4b25429816bec1abc5335888"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "哭少游学士  其二",
        "preface": "",
        "paragraphs": [
            "念子少年日，豪气吞九州。",
            "读书知穾奥，游刃无全牛。",
            "当时所献策，考致第一流。",
            "论高追贾谊，气胜凌马周。",
            "胜理非空文，灼可资庙谋。",
            "危根易摇动，谓子不好修。",
            "呜呼一齐人，柰彼众楚咻。",
            "孔门余四科，士岂一律求。",
            "区区事屠钓，崛起为公侯。",
            "数奇信有命，君亦忘怨尤。",
            "平生所著书，字字铿琳球。",
            "子道决不泯，千载传芳猷。"
        ],
        "notes": "",
        "id": "c2787b206e864aeb19781d5d5d9b02f0"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "哭少游学士  其三",
        "preface": "",
        "paragraphs": [
            "瓶盂客京口，仿佛熙宁末。",
            "君方驾扁舟，归来自苕霅。",
            "中泠忽相值，倾盖忘楚越。",
            "禅挥庞老锋，辩鼓子贡舌。",
            "连宵极名谈，江阁倚清绝。",
            "扣槛出鼋鼍，时取一笑发。",
            "邗沟介淮海，济济多俊杰。",
            "良辰苦招要，结好从此设。",
            "堂堂紫髯翁，道德冠前烈。",
            "风流广文先，烱烱事修洁。",
            "老禅魁丛林，冠盖趋杂遝。",
            "三豪相继往，墓木叶屡脱。",
            "子今复云亡，枯棋愈残缺。",
            "相逢旧好间，悲诧那忍说。",
            "明年东下船，系缆竹西月。",
            "茗奠蜀冈南，弹指当永诀。"
        ],
        "notes": "",
        "id": "3c85fee84f7d8d1137f26fbc84ac436f"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "寄王晋卿都尉",
        "preface": "",
        "paragraphs": [
            "主第耽耽冠北城，位居侯伯固尊荣。",
            "肯将踏月趋朝脚，来伴穿云渡水行。",
            "池上红蕖应渐老，山中紫笋尚抽萌。",
            "嵩阳迤逦川原胜，闻说它时卜钓耕。"
        ],
        "notes": "",
        "id": "87ef3bda75d0f429a04f64d042c9520b"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "与田承君宗丞话旧",
        "preface": "",
        "paragraphs": [
            "赤日下西谷，松门敛余晖。",
            "萧萧征马鸣，客子来者谁。",
            "故人田子方，六月并州归。",
            "崎岖千里道，问子来何为。",
            "君命不竢驾，讵敢辞炎曦。",
            "禅庭梵呗歇，软语同逶迤。",
            "梧桐挂凉月，清润含裳衣。",
            "人生实萍梗，同附一渺弥。",
            "惊风或暂先，波定还相依。",
            "昔我在南兖，识君英妙时。",
            "轩轩勇气节，凛凛如熊罴。",
            "声名固已早，时命殊淹迟。",
            "今兹向魏阙，骥足将腾夷。",
            "圣君隆至治，谏诤求瑕玼。",
            "尝闻至人语，子可补拾遗。",
            "一言开尧聪，四海风俗移。",
            "无为外重失，蹇谔当自持。",
            "赠言古者事，吾岂忘前规。"
        ],
        "notes": "",
        "id": "770785f6ae7f5a0c8ca5a9aee10f2fb4"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "登岳顶呈试可邦直",
        "preface": "",
        "paragraphs": [
            "伟哉中国擅五岳，巍巍崧高据其尊。",
            "四时百辟尽朝会，云幢烟盖来追奔。",
            "自余众阜何足数，扰扰罗列真儿孙。",
            "秋霖乍开原野净，隆曦破海浮朝暾。",
            "渊明旷达不事事，胜日结客游山樊。",
            "山腰下马蹑风磴，杖屦诘曲跻巑岏。",
            "窗经玉女猨鸟寂，石漱飞浏鸣潺湲。",
            "长松吟风和哀响，肌肤凛栗凄神魂。",
            "行穷绝顶已晡侧，云烟为我开余昏。",
            "昂头去天惊尺五，星斗历历俯可扪。",
            "超然拟与人世绝，仿佛有路通昆仑。",
            "洛阳奇峰三十六，领略并入一眼吞。",
            "平生方寸喜壮观，兹游气豁殊轩轩。",
            "二豪词笔有余地，请赋杰句留山巅。",
            "风流便可付千载，欧梅尹谢相与传。"
        ],
        "notes": "",
        "id": "8cfb8b31974f4ac4fb3671e75dc03e4b"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "送王彦龄承务还河内",
        "preface": "",
        "paragraphs": [
            "武陵王郎高韵度，鞍马四方无定住。",
            "眼逢泉石便吟哦，咳唾珠玑不论数。",
            "我亦悠悠事不羁，浪萍风梗随安之。",
            "少室山前古兰若，邂逅便与同襟期。",
            "兴来岸帻一长啸，清声激越穿云峤。",
            "竹林故事独未泯，人物如君亦高调。",
            "秋风猎猎促鸣蝉，归路千山入马鞭。",
            "白袍乌袖宜图画，不羡襄阳孟浩然。"
        ],
        "notes": "",
        "id": "969a3377d328dd704c463f66319b9740"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "寄宗室周臣观察",
        "preface": "",
        "paragraphs": [
            "帝胄天孙多茂良，似公人物更难方。",
            "诗书自负青云器，风月能收古锦囊。",
            "科斗雷文陈几席，鳞衣蚁食耀杯觞。",
            "都城邂逅倾迟素，崧少归来一梦长。"
        ],
        "notes": "",
        "id": "a99f45ae3392c50a20863bc3c61e36dd"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "题宗室公震防御画后",
        "preface": "",
        "paragraphs": [
            "错莫江云结暝阴，归飞宿翼半浮沉。",
            "毫端领略无遗种，想见雍容物外心。",
            "蒹葭照雪含余润，古木欃天气老成。",
            "山谷不来居士死，何人为子一题评。"
        ],
        "notes": "",
        "id": "60637e3b29ea4db65e2ffc972ac445fa"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "同赵伯充防御观东坡所画枯木  其一",
        "preface": "",
        "paragraphs": [
            "经纶志业终不试，晚岁收功翰墨林。",
            "偶向僧坊委陈迹，每经风雨听龙吟。"
        ],
        "notes": "",
        "id": "4ca9167e48fa06ff61711951f82745f5"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "同赵伯充防御观东坡所画枯木  其二",
        "preface": "",
        "paragraphs": [
            "萧然素壁倚枯枝，行路惊嗟况所思。",
            "惆怅骑鲸天上去，却来人世恐无期。"
        ],
        "notes": "",
        "id": "45aa495cc6f2549e0eecc1f89bfb32a1"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "大年观察许作从驾出南薰门雪霁图因以诗督之",
        "preface": "",
        "paragraphs": [
            "南薰门外照初阳，宝马雕鞍从玉皇。",
            "千丈雪云开远野，万枝琼树鬭新粧。",
            "笔端妙处君先得，老去闲情我未忘。",
            "乞与山林资玩好，高悬素壁烂生光。"
        ],
        "notes": "",
        "id": "4bf24749ba5cbd785ffdc2f1765af29a"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "与廖明略学士赋余干县白云亭一首呈吴明府",
        "preface": "",
        "paragraphs": [
            "白云翔太虚，时来傍孤城。",
            "超然此荣观，常恐鸾鹤迎。",
            "能赋自畴昔，骚人遗典刑。",
            "嗣音竟有属，异代逢渊明。",
            "挥毫无停缀，临流有余清。",
            "光风转洲渚，爽气生轩楹。",
            "况复廖常州，吐辞皆正声。",
            "跂予浪续貂，坐想徒摇旌。"
        ],
        "notes": "",
        "id": "761cbb59752fddb37112e39d5b7a56ab"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "赋王立之承奉园亭 大裘轩",
        "preface": "",
        "paragraphs": [
            "经纶志四海，龃龉不得申。",
            "大裘纵千丈，姑覆洛阳春。"
        ],
        "notes": "",
        "id": "ab19c9a025138ed76dbb5033ef9e2f50"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "赋王立之承奉园亭 载酒堂",
        "preface": "",
        "paragraphs": [
            "子云草玄时，载酒客常满。",
            "君今慕若人，竹户谁来款。"
        ],
        "notes": "",
        "id": "a6c117f6108b8e37acd8277ac6d9923e"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "赋王立之承奉园亭 漱醉亭",
        "preface": "",
        "paragraphs": [
            "潭潭百尺井，汲引鸣飞澜。",
            "惊回午醉客，一漱齿颊寒。"
        ],
        "notes": "",
        "id": "046282b727f7c4f7401f3a65f63c0ad0"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "赋王立之承奉园亭 介庵",
        "preface": "",
        "paragraphs": [
            "一庵容宇宙，介意安在哉。",
            "珍重庵中人，空洞无纤埃。"
        ],
        "notes": "",
        "id": "e56acd86b0265e78430052b8840246dd"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "赋王立之承奉园亭 顿有亭",
        "preface": "",
        "paragraphs": [
            "君家十亭观，棋置宛相望。",
            "是中富墨妙，伟哉苏与黄。"
        ],
        "notes": "",
        "id": "25cf9d34d663500b1f4cd63509a56e45"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "赋王立之承奉园亭 亦爱亭",
        "preface": "",
        "paragraphs": [
            "扶疏荫佳木，五月风来徐。",
            "渊明方偃卧，亦自爱吾庐。"
        ],
        "notes": "",
        "id": "1b8b0d373b5f5c9c7aebb40acdeb5865"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "赋王立之承奉园亭 永日亭",
        "preface": "",
        "paragraphs": [
            "长安贵富人，岁月马上迁。",
            "岸巾怡永日，心事独翛然。"
        ],
        "notes": "",
        "id": "072c112368f18b80e009477f85b35cc4"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "赋王立之承奉园亭 求定斋",
        "preface": "",
        "paragraphs": [
            "南华鉴止水，炯然见须眉。",
            "夫子果能定，物岂逃妍媸。"
        ],
        "notes": "",
        "id": "2c753fa9e96451a19f5195ddd11abb48"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "赋王立之承奉园亭 泠然斋",
        "preface": "",
        "paragraphs": [
            "虚室昼生白，清风袭衣屦。",
            "圆蒲燕坐人，泠然欲仙去。"
        ],
        "notes": "",
        "id": "f5e5e5e19341a6df3b07803cae574288"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "赋王立之承奉园亭 赋归堂",
        "preface": "",
        "paragraphs": [
            "王郎英妙年，功名固堪勉。",
            "浩然赋归欤，持操真可羡。"
        ],
        "notes": "",
        "id": "e921b1f70f9342e8e7744fbaabb145c8"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "送慈义偁师游嵩少",
        "preface": "",
        "paragraphs": [
            "道人家住锦溪头，衣裓常含爽气浮。",
            "偶踏尘埃经北阙，却寻云水过西州。",
            "冰销阴壑兰芽动，柳岸长条春意柔。",
            "少室峰前无异路，莫将陈迹苦追求。"
        ],
        "notes": "",
        "id": "42ee042ae93294cbd3ba5a6629f70990"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "东坡先生挽词  其一",
        "preface": "",
        "paragraphs": [
            "造物周千载，真材得豫章。",
            "经纶等伊吕，辞学过班杨。",
            "德厚倾蛮貊，名高震虏羌。",
            "数奇终不偶，难与问苍苍。"
        ],
        "notes": "",
        "id": "02bec74e8bf56faa0b03829b396c93a0"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "东坡先生挽词  其二",
        "preface": "",
        "paragraphs": [
            "博学无前古，雄文冠两京。",
            "笔头千字落，词力九河倾。",
            "雅量同安石，高才类孔明。",
            "平生勋业志，鬰鬰閟佳城。"
        ],
        "notes": "",
        "id": "ba3be7b920ac73a66d8d018c4d21cef8"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "东坡先生挽词  其三",
        "preface": "",
        "paragraphs": [
            "少年持国论，不羡洛阳人。",
            "抗疏忘机骫，危言骇搢绅。",
            "丹衷那有谓，康济在斯民。",
            "竟谪江湖去，端居寂寞滨。"
        ],
        "notes": "",
        "id": "64f0f7dffa4913da7953c1cde87341df"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "东坡先生挽词  其四",
        "preface": "",
        "paragraphs": [
            "初复中原日，人争拜马蹄。",
            "梅花辞庾岭，甘溜酌曹溪。",
            "梁木倾何速，椿年竟不齐。",
            "灵輀向崧洛，行路亦凄凄。"
        ],
        "notes": "",
        "id": "d5d25a864dad795f95d8e4e6b3bc01b3"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "东坡先生挽词  其五",
        "preface": "",
        "paragraphs": [
            "一时英俊附门墉，兄弟从来号两龙。",
            "雄辩未饶端木赐，题评肯下郭林宗。",
            "精神烱烱风前鹤，操节棱棱雪后松。",
            "无复胜游参杖屦，追云弄月更雍容。"
        ],
        "notes": "",
        "id": "27779aca65030c5533920073fbf94613"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "东坡先生挽词  其六",
        "preface": "",
        "paragraphs": [
            "群惊投老窜炎荒，瘴雨蛮烟岂易当。",
            "焘气内全真自葆，铁心无动亦何妨。",
            "海山出处凭谁共，蜑叟追随乐未央。",
            "准易著书人不见，微言分付有诸郎。"
        ],
        "notes": "",
        "id": "5b89fa0b18d7aef88e28802d4652e682"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "东坡先生挽词  其七",
        "preface": "",
        "paragraphs": [
            "羽扇纶巾拥帅权，高才大纛拂云烟。",
            "初闻父老诵嘉语，绰有风流似昔贤。",
            "谪籍数年居瘴海，功名无分勒燕然。",
            "空余雪浪斋中石，留与邦人万古传。"
        ],
        "notes": "",
        "id": "af4bc36312f77d1af15e4d801cc4e200"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "东坡先生挽词  其八",
        "preface": "",
        "paragraphs": [
            "当年吴会友名缁，尽是人天大导师。",
            "拔俗高标元自悟，妙明真觉本何疑。",
            "篮舆行处依然在，莲社风流固已衰。",
            "它日西湖吊陈迹，断桥隄柳不胜悲。"
        ],
        "notes": "",
        "id": "fd158bf1cd6a6b44decc008a5f83664e"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "东坡先生挽词  其九",
        "preface": "",
        "paragraphs": [
            "德政从来主意宽，奋髯时怒岂容奸。",
            "傥逢大事能谈笑，未必风流劣谢安。"
        ],
        "notes": "",
        "id": "ae2a260898735d1c86463d5b72c0cb7c"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "东坡先生挽词  其一○",
        "preface": "",
        "paragraphs": [
            "峨冠正笏立谈丛，凛凛群惊国士风。",
            "却戴葛巾从杖屦，直将和气接儿童。"
        ],
        "notes": "",
        "id": "8faa8f92f34c87807df92db445f35f3a"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "东坡先生挽词  其一一",
        "preface": "",
        "paragraphs": [
            "大河当日决澶渊，横被东徐正渺漫。",
            "城上结庐亲指顾，敢将忠义折狂澜。"
        ],
        "notes": "",
        "id": "4c691fe0ea29b13d744991ac975f789b"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "东坡先生挽词  其一二",
        "preface": "",
        "paragraphs": [
            "文登五日召公归，海市奇观与愿违。",
            "已蛰鱼龙能再起，人间异事古来稀。"
        ],
        "notes": "",
        "id": "a6f99f9202079441b921135515f4accd"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "东坡先生挽词  其一三",
        "preface": "",
        "paragraphs": [
            "西湖卷葑拓漪涟，十里横吞碧玉天。",
            "自谓前身真白傅，至今陈迹尚依然。"
        ],
        "notes": "",
        "id": "b75f35520adc8bcd7c78a5b51634da69"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "东坡先生挽词  其一四",
        "preface": "",
        "paragraphs": [
            "临淮大士本无私，应物长于险处施。",
            "亲护舟航渡南海，知公盛德未全衰。"
        ],
        "notes": "",
        "id": "569d29c50f755e19cf8385fed2553692"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "东坡先生挽词  其一五",
        "preface": "",
        "paragraphs": [
            "画图虽不上凌烟，道德芬芳满世间。",
            "辽鹤已归东海去，列仙风骨若为攀。"
        ],
        "notes": "",
        "id": "47819bbdb225f9604d32866085e2803e"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "孔子韶方平与其姪处度相访于香山作此诗以赠之",
        "preface": "",
        "paragraphs": [
            "洙泗芬芳远，高材尚可求。",
            "二难俱韵胜，小阮更风流。",
            "语款时容接，诗豪未易酬。",
            "平生喜人物，邂逅此相投。"
        ],
        "notes": "",
        "id": "9dc4a9c622177b70183f71f9b4efe010"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "孔平子书合所藏石菖蒲",
        "preface": "",
        "paragraphs": [
            "寒溪之滨，沙石之窦。",
            "产此灵苗，蔚然而秀。",
            "有美君子，采持而归。",
            "文石相并，滀涵清漪。",
            "根盘九节，霜雪不槁。",
            "置之幽斋，永以为好。"
        ],
        "notes": "",
        "id": "be2890b5d17f61f89a03e47233092cdd"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "送处度赴试",
        "preface": "",
        "paragraphs": [
            "异哉曲阜几世孙，白玉受性良且温。",
            "诗书礼义祖家学，扰扰自余何足论。",
            "良辰往往专吟讽，远压曹刘攀屈宋。",
            "肯与齐梁作后尘，秋月春花恣嘲弄。",
            "我方杖策过西州，指点云山结胜游。",
            "已有诏书催去兴，岂宜泉石更淹留。",
            "征车晓送登长陌，月没参横河汉白。",
            "期君安稳上龙门，不怕临流遭点额。"
        ],
        "notes": "",
        "id": "0e1b7c9ff94d269cbdcd2ece6987d372"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵李端叔题孔方平书斋壁  其一",
        "preface": "",
        "paragraphs": [
            "万事年来即罢休，心萦云水尚追求。",
            "草堂早晚投君宿，纸帐蒲团不用收。"
        ],
        "notes": "",
        "id": "427026411cab490870fe1da9cd2ba776"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵李端叔题孔方平书斋壁  其二",
        "preface": "",
        "paragraphs": [
            "菊丛稍稍敷金蕊，荞麦芃芃放雪花。",
            "榆柳缭墙苍霭密，谁知中有隠人家。"
        ],
        "notes": "",
        "id": "ddebb2dc3efe87c5382a3161651b1276"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵李端叔题孔方平书斋壁  其三",
        "preface": "",
        "paragraphs": [
            "白头幕府尚崎岖，南亩归休盍早图。",
            "滍上山川要佳句，安排风月待相如。"
        ],
        "notes": "",
        "id": "05e37ae14d5fc0f73cbcdd41e4b009ac"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵李端叔题孔方平书斋壁  其四",
        "preface": "",
        "paragraphs": [
            "舍南舍北尽云山，此处躬耕有底难。",
            "社饮鸡豚好邻里，一杯相属百忧宽。"
        ],
        "notes": "",
        "id": "62eb3be28aa8567054f7613332bdcfb2"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵李端叔题孔方平书斋壁  其五",
        "preface": "",
        "paragraphs": [
            "马蹄逐逐走埃尘，官府宁容自在身。",
            "夜宿南溪孔居士，青灯相对话悲辛。"
        ],
        "notes": "",
        "id": "c247ade2fe7f0456ad9501b8ad3b4485"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵李端叔题孔方平书斋壁  其六",
        "preface": "",
        "paragraphs": [
            "爱君簷外萧萧竹，翠干扶疏一样齐。",
            "莫道此君无俯仰，惊风坠雪亦须低。"
        ],
        "notes": "",
        "id": "352fe58b72669ef1fcc76d36ed104b0c"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵李端叔题孔方平书斋壁  其七",
        "preface": "",
        "paragraphs": [
            "端居终日少逢迎，佳客时来一座倾。",
            "不见诸郎事弦管，幽窗唯有读书声。"
        ],
        "notes": "",
        "id": "6fc0d7a00e4c1a3c7909377649ae1901"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵李端叔题孔方平书斋壁  其八",
        "preface": "",
        "paragraphs": [
            "肝胆未应分楚越，高曾元共水云乡。",
            "爱君善作离骚语，清警殊非俗肺肠。"
        ],
        "notes": "",
        "id": "ddc7e9e2f3fd84a56845734040462088"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵李端叔题孔方平书斋壁  其九",
        "preface": "",
        "paragraphs": [
            "仲尼道德高千古，老子微言冠百家。",
            "余泽风流俱擅美，那云玉树倚兼葭。"
        ],
        "notes": "",
        "id": "41323082fcbb71becafcd2dd6fe49e7a"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵李端叔题孔方平书斋壁  其一○",
        "preface": "",
        "paragraphs": [
            "吾党从来迹易亲，只缘同是个中人。",
            "滍川鱼鸟浑相识，来往沙头肯厌频。"
        ],
        "notes": "",
        "id": "6249c71987fd0cc743f0691289a04cba"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "行歌亭  其一",
        "preface": "",
        "paragraphs": [
            "自古山林浪得名，欲要人爵谩逃形。",
            "唯余滍上行歌者，独免移文勒户庭。"
        ],
        "notes": "",
        "id": "2f41cdce7c451581fb01bd13df088890"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "行歌亭  其二",
        "preface": "",
        "paragraphs": [
            "先生本自负经纶，志在丘园世莫亲。",
            "不信请看门下客，尽为金马玉堂人。"
        ],
        "notes": "",
        "id": "110fad643abf9f662b8f9809fe55d247"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "行歌亭  其三",
        "preface": "",
        "paragraphs": [
            "尝闻箕颍卧巢由，振荡高风冠九州。",
            "欲识当年孔宁极，依稀堪与若人俦。"
        ],
        "notes": "",
        "id": "996093cdd7db1768a1777078442c8065"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "行歌亭  其四",
        "preface": "",
        "paragraphs": [
            "滍川胜气蔼葱葱，远访先生旧隠风。",
            "阅礼敦诗见犹子，故知余泽未终穷。"
        ],
        "notes": "",
        "id": "7bbf67aaee75864cd0342f6d0d0ea544"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵孔处度李荣期同游汝阳城西等慈寺溪堂",
        "preface": "",
        "paragraphs": [
            "汝阳介崧洛，郡邑古且幽。",
            "出郭才数里，招提据清流。",
            "千章鬰古木，中有百尺楼。",
            "循梯到朱栏，眼接万象游。",
            "二豪俱才华，笔力胜九牛。",
            "佳辰同览眺，高怀肯悲秋。",
            "轩渠发笑语，辽乱惊凫鸥。",
            "平生读书要，取用不假钩。",
            "想当援毫初，应手如见投。",
            "挹子明月光，泠然洗吾眸。"
        ],
        "notes": "",
        "id": "2777bd858368a9cbfbeb20b9d6db9729"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵方平见寄",
        "preface": "",
        "paragraphs": [
            "黄花弄色近重阳，山果红梨迥得霜。",
            "节物撩人兴不浅，交情如子味何长。",
            "终期雾豹栖岩穴，且作宾鸿寄野塘。",
            "它日西湖能过我，胡麻供饭煮芹香。"
        ],
        "notes": "",
        "id": "871dee16cd4ab5c1437cc004465bbc3f"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "寄题南阳刘氏松堂",
        "preface": "",
        "paragraphs": [
            "南阳自古夸雄都，山川淑气无时无。",
            "中间豪杰相间出，卧龙光武兴王图。",
            "有唐昌黎百世士，布衣奋起为师儒。",
            "风流异代骨虽朽，余泽尚可濡焦枯。",
            "刘郎先子挺奇质，志业文史称乡闾。",
            "词场较蓺一不售，掉头便卜溪山居。",
            "朋云友月终岁事，挟册教子犹区区。",
            "青松寸根手自植，气概今已凌凡株。",
            "虬髯龙甲拂天籁，飒若风雨来江湖。",
            "悲哉孝思论罔极，新构永与甘棠俱。",
            "西州骚人竞与赋，盛事相诧无贤愚。",
            "续貂自昔人所诮，诗成出袖增踌躇。"
        ],
        "notes": "",
        "id": "d7619c809235ca2d62e73e0fe8019491"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "同韩子苍游黄山观约高寿朋张公硕不至",
        "preface": "",
        "paragraphs": [
            "驼裘跃马去翩翩，一舍逡巡箭脱弦。",
            "仙事未须穷传记，胜游聊为好山川。",
            "穿林络石惊寒浏，缭白萦青对篆烟。",
            "惆怅能文二三子，操觚安得共周旋。"
        ],
        "notes": "",
        "id": "f51ba724dea41ac4e65301bc6cf03a3f"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "子苍见和二篇再用前韵酬之",
        "preface": "",
        "paragraphs": [
            "涉世伊余实强颜，伤弓困翼尚惊弦。",
            "论文已失李太白，采药行寻葛稚川。",
            "请置黄公新石研，归磨潘子古松烟。",
            "幽窗写就经纶志，它日风云去斡旋。"
        ],
        "notes": "",
        "id": "ae4146f332053b8548c932351a937d99"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵王潜翁题王孝孙所藏摩诘听松图",
        "preface": "",
        "paragraphs": [
            "辋川奇处固难评，眼里瞳人要自明。",
            "落落信为霜后操，萧萧那虑世间声。",
            "忘言我已输三士，妙曲渠宁羡九成。",
            "此去黄尘沙漠底，时时开匣睹余清。"
        ],
        "notes": "",
        "id": "61e1e5b2186c3bc6796789b81bfb87a1"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "游叶城韩氏东园",
        "preface": "",
        "paragraphs": [
            "曾台累榭蔚相望，古木连云出缭墙。",
            "可但陶朱能计略，须知猗顿亦材良。",
            "松风菊露滋清夜，楚舞吴歌奉宴觞。",
            "好在诸郎俱挟册，起家儒术未应忘。"
        ],
        "notes": "",
        "id": "415a3bfe359351294f062e3398532f86"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "过张公硕廷直息轩",
        "preface": "",
        "paragraphs": [
            "涪翁六蓺学，力可当万人。",
            "施州亦英特，文武备一身。",
            "风味真颉颃，宛然喜相亲。",
            "诗坛尝屡战，妙誉倾缙绅。",
            "涪翁往播迁，风义颇凋沦。",
            "施州奋不顾，伏腊赒且勤。",
            "霜雪槁群木，凛然见松筠。",
            "施州归夜台，遗编照青春。",
            "嗟我独不识，览卷徒悲辛。",
            "有子绍门户，飘飘气方振。",
            "能文得父风，作语殊不陈。",
            "流源日疏凿，岂易量涯津。",
            "结庐依通衢，隔墙闹蹄轮。",
            "颓然小轩上，息偃全天真。",
            "男儿功名志，蠖屈终一申。",
            "谁能效急急，俛仰车马尘。",
            "涪翁为子名，高意庶可循。"
        ],
        "notes": "",
        "id": "6d00a9362a0b89a252b02e39fec5d93d"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "静舍与蔡秀如承事会话",
        "preface": "",
        "paragraphs": [
            "浮云无根蒂，合散不可拘。",
            "忽然随高风，千里各须臾。",
            "吾生共天壤，出处良亦如。",
            "忆昔淮水滨，与君倾盖初。",
            "翘翘两弟昆，文彩照冰壶。",
            "门阑本世胄，折节胜寒儒。",
            "扁舟倚高岸，为我饭伊蒲。",
            "清谈落犀麈，鄙吝惊扫除。",
            "一别今四载，相忘寄江湖。",
            "朅来过汝颍，吊旧投生刍。",
            "夤缘访山水，岁晚倦回车。",
            "萧萧古寺底，仿佛日已晡。",
            "闻君户外音，倒屣迎前趋。",
            "胡为乎来哉，吏牒颇驰驱。",
            "高材困所役，何似林间樗。",
            "清寒凛败屋，猛燄焚枯株。",
            "胡床坐相对，气貌温以舒。",
            "明朝各异县，那得同蘧庐。",
            "无烦叹离索，且尽一笑娱。"
        ],
        "notes": "",
        "id": "116d5b9828476b37b0f8fe1d2aa3ec8f"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "赠耿纯叔秘校二令姪",
        "preface": "",
        "paragraphs": [
            "高门知积庆，堂上有诸郎。",
            "礼乐非童子，诗书见义方。",
            "经营羞弱羽，腾踏羡飞黄。",
            "富贵由勤苦，五车安可忘。"
        ],
        "notes": "",
        "id": "a35d324e1074ae8eef40c81dce6bb841"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "读子苍诗卷  其一",
        "preface": "",
        "paragraphs": [
            "蜀国奇男子，能文到古人。",
            "淳源稽大雅，妙曲和阳春。",
            "节物惊摇落，僧坊断四邻。",
            "看君新著述，时与短檠亲。"
        ],
        "notes": "",
        "id": "79ab1d6c47e7c431d5ea58c34b35f808"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "读子苍诗卷  其二",
        "preface": "",
        "paragraphs": [
            "大册雄文未许窥，百篇先读海陵诗。",
            "疲驽伏枥空骧首，飞兔流星作么追。"
        ],
        "notes": "",
        "id": "af6d4b7557d4dc65523f71041f25179e"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "赠贤上人",
        "preface": "",
        "paragraphs": [
            "恒山道人弃妻孥，坏衣祝发从浮图。",
            "爱缠欲网岂易脱，慧剑划断真须臾。",
            "飘然云水出乡国，力学生死来东都。",
            "心猨意马就羁束，肯逐万境争驰驱。",
            "回看旧事真一梦，清渭浊泾良自殊。",
            "楚山岁晚俄邂逅，雪屋对语依圆蒲。",
            "劝子南游下吴越，小航短棹寻西湖。",
            "我家住处湖岸北，如椽翠竹森千株。",
            "竹间扣扉试访我，定有猨鹤声相呼。"
        ],
        "notes": "",
        "id": "7d915241f28610b14f46ea4f0f8dd4a3"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵高寿朋殿直喜雪  其一",
        "preface": "",
        "paragraphs": [
            "俄顷风云变物华，撒盐飞絮鬭轻花。",
            "只应陋巷无贫者，玉户瑶阶共一家。"
        ],
        "notes": "",
        "id": "933e1643d314202df563c1cf91ce176a"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵高寿朋殿直喜雪  其二",
        "preface": "",
        "paragraphs": [
            "挟风穿箔打窗纱，窗里人看窗外花。",
            "喷玉流珠君岂羡，从来自是五侯家。"
        ],
        "notes": "",
        "id": "f3fafcb31c0f947114f96b8b9cb0410f"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "书申正己秀才所藏雀竹图后  其一",
        "preface": "",
        "paragraphs": [
            "荒园古堑雪溟蒙，细竹枯条共一丛。",
            "寒雀喧饥正无頼，输他孔翠食樊笼。"
        ],
        "notes": "",
        "id": "fdba178708495dd478130b7874ff2fcc"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "书申正己秀才所藏雀竹图后  其二",
        "preface": "",
        "paragraphs": [
            "樊笼得食暂时优，身世经年类楚囚。",
            "何似东阡与南陌，暖风晴日恣遨游。"
        ],
        "notes": "",
        "id": "65e384ee020368afc387fb7c1304a9e5"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "过韩氏庄登小阁  其一",
        "preface": "",
        "paragraphs": [
            "缭墙千堵气雄深，小构亭亭出数寻。",
            "刈获一空云水白，阑干注目见遥岑。"
        ],
        "notes": "",
        "id": "007e8fc900da15e4bea942779bda2ee0"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "过韩氏庄登小阁  其二",
        "preface": "",
        "paragraphs": [
            "玉秀兰芬好弟昆，时来挟册视田园。",
            "囷场古木千章合，仿佛秦人避世村。"
        ],
        "notes": "",
        "id": "a242593020cb2fa9417b2e109fff7e62"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "郑元规秀才内乐庵",
        "preface": "",
        "paragraphs": [
            "内乐名庵谁所择，涧上文人题榜额。",
            "想见风流庵内人，定匪纷华域中客。",
            "纡朱怀金何足夸，箪食瓢饮真生涯。",
            "了无忧患到心境，得失鸡虫良可嗟。"
        ],
        "notes": "",
        "id": "e897fe4aab61f1b1ecfe7b4148f5fdd5"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "李荣期秀才杞菊轩",
        "preface": "",
        "paragraphs": [
            "草木助盘餐，纷纷固多品。",
            "精英唯竹萌，香软独楮菌。",
            "杞菊于其间，甘清有余韵。",
            "达人忘口体，道德自滋润。",
            "天随与东坡，风味实相近。",
            "穷通均一致，了不见喜愠。",
            "春苗共采撷，秋英配兰纫。",
            "后先属文词，金声而玉振。",
            "李子妙穷经，屡遭有司摈。",
            "奔军未云怯，再举当决阵。",
            "开轩植杞菊，澹泊守定分。",
            "回头语世俗，未用诮饥困。",
            "二豪勉跻攀，孔圣故许进。",
            "长卿亦何人，区区能慕蔺。"
        ],
        "notes": "",
        "id": "273e36153ee2cdc6dbdd4b6be1a58f72"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "寄潘仲升秀才",
        "preface": "",
        "paragraphs": [
            "汉唐夸汝南，豪杰不胜数。",
            "山川有灵蓄，鬰鬰久不吐。",
            "迩来见潘子，秀色实眉宇。",
            "是家贤伯仲，学术本邹鲁。",
            "他时俱特立，肯与哙等伍。",
            "浪为叶城游，邂逅得晤语。",
            "异乡逢岁晏，越鸟思南举。",
            "江湖结后期，细与论今古。"
        ],
        "notes": "",
        "id": "b180e04c6478ff3970dea26dfd505a0f"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵方平送李南仲赴试春闱",
        "preface": "",
        "paragraphs": [
            "四溟凫雁集天池，十目先看俊翮飞。",
            "养气有余吞大敌，穷经无缪识玄微。",
            "尘埃旧服辞阿緆，雨露新袍授楚衣。",
            "拜命还家春尚好，桃花流水涨渔矶。"
        ],
        "notes": "",
        "id": "aad95d4f3734b77fe5956b975c53123c"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "刘福老长官佚老堂",
        "preface": "",
        "paragraphs": [
            "渊明未挂冠，志已蹈方外。",
            "何时辞五斗，散发从傲睨。",
            "闲中气味好，至乐无与对。",
            "黄香识君心，机事劝早计。",
            "古来轩冕事，端受外物制。",
            "有如缠蔓瓜，讵肯脱根蒂。",
            "一朝秋风至，零落惊溃溃。",
            "佚老得天和，晚景期百岁。",
            "超然闾里间，高风邈难继。"
        ],
        "notes": "",
        "id": "bcaa73c8f63c04c434703bead936fac0"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "赠权上人兼简其兄高致虚秀才",
        "preface": "",
        "paragraphs": [
            "豫章山川足灵气，天与四时滋万汇。",
            "翘然双干秀一门，儒释殊科道无异。",
            "一操经术游广文，一事瓶盂寻祖意。",
            "功名生死两俱彻，论报君亲各无愧。",
            "上人余力擅风骚，三昧何妨间游戏。",
            "穷愁肯学郊与岛，高瞻已能追晋魏。",
            "文章妙处均制馔，不放咸酸伤至味。",
            "少陵彭泽造其真，运斤成风有余地。",
            "眉阳老人文所宗，此语得之吾敢秘。",
            "斯君向上踏玄关，奔逸绝尘那可跂。"
        ],
        "notes": "",
        "id": "da4adfcb0874951ed21042ed531bcb25"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "孙传师密学挽辞  其一",
        "preface": "",
        "paragraphs": [
            "淮海衣冠盛，门阑占一时。",
            "朝廷矜棣萼，人物得熊罴。",
            "暂倚轩裳贵，还随舟壑移。",
            "新阡埋玉树，黄雾惨余悲。"
        ],
        "notes": "",
        "id": "a614084958d6f2e433fc6b633f554ab3"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "孙传师密学挽辞  其二",
        "preface": "",
        "paragraphs": [
            "王畿初作邑，终日坐鸣弦。",
            "雅量能知变，平戎在未然。",
            "裕陵俄识拔，鹏路遽腾骞。",
            "二十年间事，凄凉付逝川。"
        ],
        "notes": "",
        "id": "33b07ac2b04b68c664bd4e10a4d6c73a"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "孙传师密学挽辞  其三",
        "preface": "",
        "paragraphs": [
            "逸气凌崧华，高标蔼搢绅。",
            "经纶真汉将，谈笑却胡尘。",
            "白首遭微谴，青云阻要津。",
            "功名关造物，一语未能陈。"
        ],
        "notes": "",
        "id": "3b9b42cf7a968e05e1028cb5987333be"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "孙传师密学挽辞  其四",
        "preface": "",
        "paragraphs": [
            "伯仲持哀日，余方倾盖初。",
            "炷香翻贝叶，酌茗饭园蔬。",
            "一作邗沟别，空传桂岭书。",
            "升堂揖遗像，回首意何如。"
        ],
        "notes": "",
        "id": "405938c23b17f2f49c853124f9097778"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "孙志甫主簿挽词  其一",
        "preface": "",
        "paragraphs": [
            "彼美荆岑玉，斯人实可俦。",
            "眉间见和气，皮里识阳秋。",
            "夫子常称德，蓬山素并游。",
            "一官虽不寿，抚己亦何羞。"
        ],
        "notes": "",
        "id": "2dfaeef241122ec1d737006bb60204c9"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "孙志甫主簿挽词  其二",
        "preface": "",
        "paragraphs": [
            "笃学谁如子，穷经志亦勤。",
            "干将曾未试，宝气已沈沦。",
            "天远终难问，眉酸谩自颦。",
            "伫瞻兰玉秀，褒及墓中身。"
        ],
        "notes": "",
        "id": "e87c0fc759dd9eded2ab2b7a939a2d00"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵张敏叔工部题郭殿直远趣轩",
        "preface": "",
        "paragraphs": [
            "高栋曾轩何用为，此轩虽小景无遗。",
            "惜当麦垅堆青日，不见波涛卷雪时。",
            "眼底衣冠多邂逅，胸中贵贱少参差。",
            "问君卜筑隋隄上，几见春光上柳丝。"
        ],
        "notes": "",
        "id": "3a4ab6a6bfb7c1ffd7fc0e86d652df0f"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "蒙泉堂",
        "preface": "",
        "paragraphs": [
            "百尺苍崖底，蒙泉自我名。",
            "滀涵滋造化，汲引绝亏盈。",
            "碧甃深仍固，朱栏小易成。",
            "慇懃中夜月，长与照澄明。"
        ],
        "notes": "",
        "id": "87d59d3ad9a162295b8e0aec524085a3"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "八月十七夜梦中作",
        "preface": "",
        "paragraphs": [
            "夜半秋江不见人，翠荷擎出露华新。",
            "江神水仙来共饮，一掬遗我生精神。"
        ],
        "notes": "",
        "id": "390bcf71ce8cada4a8c828af94f61fcd"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "哭休上人",
        "preface": "",
        "paragraphs": [
            "从来疑造物，无处识其真。",
            "好月难终夕，名花不尽春。",
            "青灯空照室，白㲲谩遗巾。",
            "泣血怜慈母，悲酸动四邻。"
        ],
        "notes": "",
        "id": "a48b113d0b9808114ed5db86c9e77c43"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "邃隠堂",
        "preface": "",
        "paragraphs": [
            "雅构何幽眇，真宜邃隠名。",
            "朝云半峰秀，夜月一帘明。",
            "终岁尘痕少，无时爽气清。",
            "炷香翻贝叶，安稳老余生。"
        ],
        "notes": "",
        "id": "d28b3ac71af2ade562b56434b21b9414"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "宁川西寺水阁呈周格非承议",
        "preface": "",
        "paragraphs": [
            "岧峣画栋与云平，一派寒流玉镜清。",
            "三岛胜形方足拟，千钧笔力始能名。",
            "鸥翻翠霭光中去，山倚朱栏静处横。",
            "令尹政闲勤把酒，风流未减谢宣城。"
        ],
        "notes": "",
        "id": "fef582ed9c54adf3c4b1d2ea9b2b613e"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "僧首然师院北轩观牡丹",
        "preface": "",
        "paragraphs": [
            "鸟声鸣春春渐融，千花万草争春工。",
            "纷纷桃李自缭乱，牡丹得体能从容。",
            "雕栏玉砌升晓日，轻烟薄雾初冥蒙。",
            "深红浅紫忽烂熳，如以蜀锦罗庭中。",
            "姚黄贵极未易睹，绿叶遮护藏深丛。",
            "露华膏沐披正色，肯事夭冶分纤秾。",
            "从来品目压天下，百卉羞涩莫敢同。",
            "清浄老禅根道妙，即此幻色谈真空。",
            "上人封植匪玩好，庶敬先烈存遗风。",
            "遨芳公子应未耳，且乐樽俎怡歌钟。"
        ],
        "notes": "",
        "id": "75a00de01e58e7764082166430e4fbb7"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "用法颖韵寄信上人",
        "preface": "",
        "paragraphs": [
            "怀素高闲世罕追，君今端与若人期。",
            "龙蛇落纸惊飞电，心手相忘岂所思。",
            "骥子神驹天与俊，朝燕暮越足难羁。",
            "超然遽作双溪别，肯学纷纷儿女悲。"
        ],
        "notes": "",
        "id": "d8c5e8f2d7c0196d19cd6be37247690d"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "昌化双溪堂呈府签判赵德茂宣德",
        "preface": "",
        "paragraphs": [
            "吴会溪山总可怜，此堂雄览独能全。",
            "银河两派来天上，黛色千峰落槛前。",
            "樵斧声沉苍霭里，钓竿人立白鸥边。",
            "多才李贺知无敌，妙句行看陋众妍。"
        ],
        "notes": "",
        "id": "e882741d168a97a05f6e541e902c5aad"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "用法颖韵寄诜上人",
        "preface": "",
        "paragraphs": [
            "吾生出处异周颙，猨鹤休惊蕙帐空。",
            "木笋荐盘非世味，胡麻供饭古人风。",
            "时翻贝叶千行偈，战胜诗魔五字功。",
            "杖屦傥来偿素约，与君同尽此生中。"
        ],
        "notes": "",
        "id": "4e88858162d86ef1f08fb799cca563e6"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "山中书事",
        "preface": "",
        "paragraphs": [
            "身世从来薄所营，晚归丘壑更忘情。",
            "随眠烦恼何曾有，无树菩提本不生。",
            "布袜青鞋供我老，月溪沙路恣经行。",
            "细炊云子斋厨饭，要配香芹碧涧羹。"
        ],
        "notes": "",
        "id": "968ba93c7783d654fa8615a45fb52615"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵孔天瑞秀才见寄",
        "preface": "",
        "paragraphs": [
            "双溪秋色最关情，想见登临爽气生。",
            "木落草枯山自瘦，潦收沙白水偏明。",
            "眼中旧事烟云散，箧里新诗早晚成。",
            "来岁如今好时节，看君高步蹑鹏程。"
        ],
        "notes": "",
        "id": "de13cd77d593541161dc071d25293051"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "听天竺慧照师琴",
        "preface": "",
        "paragraphs": [
            "太古淳音久已亏，多君妙指善医治。",
            "高山流水意虽在，白雪阳春和者谁。",
            "不放惊飚侵涧户，只容明月侍帘帷。",
            "满堂宾客俱倾耳，共失芙蓉漏转时。"
        ],
        "notes": "",
        "id": "ceb226ae7824fd9aa9b823e0febc2b48"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "寄伯言明发",
        "preface": "",
        "paragraphs": [
            "御城东畔听鸣珂，公子当年为我过。",
            "论议凛然无两可，文章妙绝具三多。",
            "情亲意合方倾倒，云散风流欲奈何。",
            "傥附南鸿寄消息，吾今踪迹閟岩阿。"
        ],
        "notes": "",
        "id": "fa5fa63cec6d0b0f591bf316ef6bfc83"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "过玉师室观霅川范生梅花",
        "preface": "",
        "paragraphs": [
            "桃李韵粗俗，江梅清独妍。",
            "幽姿有时睹，如揖姑射仙。",
            "从来丹青手，默数三四贤。",
            "徐熙擅江左，赵子名西川。",
            "中间复谁何，绝特推老边。",
            "风流迨兹泯，范子俄超然。",
            "迺知苕霅胜，秀气常回旋。",
            "斯人非画师，势利不可镌。",
            "兴来即挥毫，游戏三昧前。",
            "一枝岂易得，答子能拳拳。",
            "横斜有余态，肌粉含霏烟。",
            "我来玩几席，叹赏徒留连。",
            "恨无处士诗，二妙相并传。"
        ],
        "notes": "",
        "id": "daa6b43abeb5b9a5d8e0aa42f2559ba2"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "处顺斋",
        "preface": "",
        "paragraphs": [
            "生前不用惊毁誉，身后何须千载名。",
            "处顺安时真旷达，本无哀乐动幽情。"
        ],
        "notes": "",
        "id": "511ee4f7ea44aba28ad72e3641302808"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "赠圣可证师",
        "preface": "",
        "paragraphs": [
            "吾道日凋丧，末流殊可嗟。",
            "师门互开辟，学者如泥沙。",
            "欲求超然姿，驽厩搜渥洼。",
            "子初为儿童，岐嶷众所夸。",
            "长能游学海，宛转穷津涯。",
            "谁知蓬蒿底，忽睹挺生麻。",
            "向来挈瓶盂，同我栖烟霞。",
            "朝昏事禅悦，神观静不哗。",
            "子今未三十，涵养滋根芽。",
            "行看觉苑中，绰现优昙花。"
        ],
        "notes": "",
        "id": "b787bb8c363017cafaecc4fcaf3a7917"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵通守杨叔丰大夫游狼山  其一",
        "preface": "",
        "paragraphs": [
            "朱轮千骑拥郊坰，政暇寻山固有名。",
            "眼接青苍心已喜，身经旷野路尤平。",
            "潮吞浦溆浑如海，蜃吐烟云谩作城。",
            "欲访真仙迷紫府，空端依约步虚声。"
        ],
        "notes": "",
        "id": "9648f8d3991b6f026b7bc9b4d630a90a"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵通守杨叔丰大夫游狼山  其二",
        "preface": "",
        "paragraphs": [
            "吴楚封疆一望间，时平无事可相关。",
            "乐天标致元非俗，灵运襟怀本爱山。",
            "蜡屐斜穿横岭上，角巾相对野僧闲。",
            "扁舟却恨南来晚，胜事风流不预攀。"
        ],
        "notes": "",
        "id": "1b9dd7db9622530db57e0007c921b3b1"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "过都监赵思正崇班容膝庵",
        "preface": "",
        "paragraphs": [
            "公子居闲厌华屋，一官江海辞羁束。",
            "端能有志学渊明，数板垣墙营小筑。",
            "榜名容膝雅所宜，寄傲南窗聊自足。",
            "祖宗承平逾百年，胄绪蕃衍如云烟。",
            "敦诗阅礼不胜数，人物似君尤卓然。",
            "论文讲蓺未易料，虚己下士常折旋。",
            "忆昔初逢大梁下，风味向人如倒蔗。",
            "苦遭猨鹤促还山，回首相望惊百舍。",
            "谁言江路渺云涛，一舸春风重命驾。"
        ],
        "notes": "",
        "id": "1a435296466935e116e905ff64dad9d2"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "酬王衮臣朝奉见赠",
        "preface": "",
        "paragraphs": [
            "吾闻终南山，鬰茀参斗牛。",
            "其下多贤豪，学术贯九流。",
            "公生实异禀，气夺河汉秋。",
            "妙龄升广文，岐嶷压上游。",
            "登科三十年，仕宦真悠悠。",
            "功名信有命，富贵岂力求。",
            "迩来居海上，未解钟仪囚。",
            "高怀素闻道，对客忘咿嚘。",
            "相懽固倾倒，不可即掉头。",
            "今我来自东，邂逅欣绸缪。",
            "新诗激谬懦，词力劲且遒。",
            "怳如开武库，左右森戈矛。",
            "便当偃旗鼓，罢战为良谋。",
            "与公从逍遥，放浪追子休。"
        ],
        "notes": "",
        "id": "147f306f75ec20f3a38fe146dee4d5df"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "观宗室伯山司户诗卷",
        "preface": "",
        "paragraphs": [
            "参军暂辍簿书忙，为我聊开古锦囊。",
            "玉骨已能含秀气，珠玑那解不辉光。",
            "王孙挟策真难事，妙质如君岂易量。",
            "它日雠书天禄阁，声名端可继刘郎。"
        ],
        "notes": "",
        "id": "060b0d449b78858257957b385f42eb87"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵思正雨中偶兴",
        "preface": "",
        "paragraphs": [
            "招提岑寂古城隈，海雨江风日日来。",
            "但觉园林芳意尽，不知红紫为谁开。",
            "花飞南陌浑空柳，绿染中庭半是苔。",
            "有客冲泥能过我，笋舆驼褐夜深回。"
        ],
        "notes": "",
        "id": "4b7d456bd09ea80ca0428d8fe41ecf2d"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "酬赵存道都曹见赠",
        "preface": "",
        "paragraphs": [
            "骚人久无闻，风雅日浸衰。",
            "汀洲空兰芷，憔悴无芳姿。",
            "参军妙述作，鲍谢相并驰。",
            "明珠不自耀，光彩閟陆离。",
            "聊因五斗粟，暂寄东海湄。",
            "官身虽簿领，游刃能一麾。",
            "寥寥古寺空，转砌春日迟。",
            "闭关时却扫，寂寂下书帷。",
            "唐虞悉观览，百氏了不遗。",
            "论文慎许可，纪律严自持。",
            "昨朝发新咏，落语皆瑰奇。",
            "世无杨德祖，讵识黄绢词。"
        ],
        "notes": "",
        "id": "8a5a98f92945aadde63e0f3aaf5dd5b4"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "次韵思正游南寺赏牡丹",
        "preface": "",
        "paragraphs": [
            "丛芳依小院，妙色发纤秾。",
            "绰约宜朝露，温柔怯午风。",
            "兴随懽宴尽，事逐断云空。",
            "应待酴醾放，招携更与同。"
        ],
        "notes": "",
        "id": "8e430e8ddecff77cf7c17c18bda3f1be"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "赠思正令子",
        "preface": "",
        "paragraphs": [
            "堪爱君家小凤雏，炯然眉目照冰壶。",
            "他年足逸诗书圃，翰墨场中千里驹。"
        ],
        "notes": "",
        "id": "077cd30ddce06f5a97d39f8e8b4896da"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "思正挈家游张氏园有诗俾余次韵",
        "preface": "",
        "paragraphs": [
            "邦人莫讶气如虹，生长皇家富贵丛。",
            "陶写年华樽俎外，吟哦风物笑谈中。",
            "伶伦奏曲千般巧，锦彩缠头一样红。",
            "琴瑟献酬还可乐，牵衣儿女复相同。"
        ],
        "notes": "",
        "id": "1801a6bec891ca2baeebe32001e72087"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "维杨秋日西郊  其一",
        "preface": "",
        "paragraphs": [
            "雨洗高梧爽气浮，鸣蝉相唤作新秋。",
            "翻空白鸟一行去，目送冈峦欲尽头。"
        ],
        "notes": "",
        "id": "1fd527704d6f40efd307a28574a3a56a"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "维杨秋日西郊  其二",
        "preface": "",
        "paragraphs": [
            "瓜花零落豆花繁，秋入隋家旧苑看。",
            "水调遗音今寂寞，空余坏道泻哀湍。"
        ],
        "notes": "",
        "id": "001692ba0991df49d765bbb9ffc1c7d5"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "维杨秋日西郊  其三",
        "preface": "",
        "paragraphs": [
            "潦水初收古涧清，小桥斜倚数鱼行。",
            "神林社日传箫鼓，秋稼如云岁有成。"
        ],
        "notes": "",
        "id": "1a8303c77f9a8041831f43cf825c8621"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "维杨秋日西郊  其四",
        "preface": "",
        "paragraphs": [
            "枯榆偃蹇若苍龙，影占荒郊半亩宫。",
            "下有牧羊双稚子，卧吹芦管对西风。"
        ],
        "notes": "",
        "id": "efaa929568e29b6b78328d8ca2bfd6d5"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "题东坡墨竹赠官妓",
        "preface": "",
        "paragraphs": [
            "小凤团牋已自奇，谪仙重扫岁寒枝。",
            "梢头余墨犹含润，恰似梳风洗雨时。"
        ],
        "notes": "",
        "id": "71856b20348ea830399262e6a68caaf9"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "秋",
        "preface": "",
        "paragraphs": [
            "墙角风欺竹影斜，数声啼尽欲栖鸦。",
            "重门已闭断还往，独卷疏帘看月华。"
        ],
        "notes": "",
        "id": "d0968651d82e27693755aa322b79dfb5"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "醉眠亭",
        "preface": "",
        "paragraphs": [
            "尝闻李谪仙，饮酒兴无尽。",
            "醉来卧空山，天地即衾枕。",
            "当时放迹奇，流俗不可近。",
            "君今外形骸，与世不拘窘。",
            "寸心合虚旷，万事一以泯。",
            "开亭向幽圃，朝夕事醉寝。",
            "茅檐落日欲醒时，起对婵娟拂瑶轸。"
        ],
        "notes": "",
        "id": "0be57b2f83c001b82f3905583948e887"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "归溪上",
        "preface": "",
        "paragraphs": [
            "市朝尘土污人衣，远忆云山便赋归。",
            "溪水绕门秋欲晚，苕花漠漠鹭鸶飞。"
        ],
        "notes": "",
        "id": "8b75da1c0c072f7418c6147e0631b6c6"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "梅花",
        "preface": "",
        "paragraphs": [
            "咸平处士风流远，招得梅花枝上魂。",
            "疏影暗香如昨日，不知人世几黄昏。"
        ],
        "notes": "",
        "id": "59be6e453070c0cb275b6edc9c99e246"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "句  其一",
        "preface": "",
        "paragraphs": [
            "风约乱云归陇首，角催明月出波心。"
        ],
        "notes": "",
        "id": "94e297c8beb48d52e4ae2270393b8277"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "句  其二",
        "preface": "",
        "paragraphs": [
            "浩瀚霜风刮天地，温泉火井无生意。"
        ],
        "notes": "",
        "id": "9050b291cd69dceec3b7d9790f95a44d"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "句  其三",
        "preface": "",
        "paragraphs": [
            "但看黄鹤山顶云，化作白龙潭上雨。"
        ],
        "notes": "",
        "id": "704a64e3b44fe4e884f6a05c8a957f76"
    },
    {
        "author": "释道潜",
        "dynasty": "宋",
        "type": "诗",
        "rhythmic": "",
        "title": "句  其四",
        "preface": "",
        "paragraphs": [
            "堕杳霭更上，迎晖亭徙倚。"
        ],
        "notes": "",
        "id": "f6baf89b4c310b1c81facb50f008701d"
    }
]