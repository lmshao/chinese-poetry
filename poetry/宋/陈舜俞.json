[
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "遇便风",
        "preface": "",
        "paragraphs": [
            "舳舻溯隋堤，积潦涵楚甸。",
            "大帆挂长樯，薰飚借良便。",
            "气张中军旗，势疾强弩箭。",
            "浪头喷飞雪，波心落流电。",
            "或如春雷振，又若疾雨溅。",
            "天空文鹢归，珠媚渊龙战。",
            "久来去意切，幸此行色变。",
            "舟子啸引项，挽夫喜盈面。",
            "揭篙无施劳，跃马莫我先。",
            "行吁思景附，坐指交勇羡。",
            "日阴未顷刻，道里历宇县。",
            "津亭倏渡淮，官堠俄入汴。",
            "盛夏草树齐，远水苹藻遍。",
            "晚景稍可爱，少瞬不再见。",
            "我非欲速者，疾目憎转眩。",
            "衣袂聊虚凉，心焉独安宴。",
            "向夕风少休，迟留乐幽睠。"
        ],
        "notes": "",
        "id": "61965f4484d787e03fea8d947d3c5ece"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "失题",
        "preface": "",
        "paragraphs": [
            "昔见淮水清，今见淮水浑。",
            "问之何因尔，淮吏谓予言。",
            "此淮出桐柏，彼汴来昆仑。",
            "年年相合流，东望沧溟奔。",
            "汴入淮而清，有若淮水尊。",
            "风休一色静，古鉴磨无痕。",
            "今年淮水小，仅能庇龟鼋。",
            "黄河从春来，桃花注龙门。",
            "滔滔朝宗势，巨浪日夕烦。",
            "小清纳大浊，势不得自存。",
            "崩腾一波走，磅礴泥沙喷。",
            "我闻吏之言，冥默窃自论。",
            "君子洁履操，小人为诈谩。",
            "奸豪烁危行，烈火燎于原。",
            "哗言污正论，青蝇止于樊。",
            "中人可移性，鲜克始终惇。",
            "夙夜念淮水，清心大吾源。"
        ],
        "notes": "",
        "id": "3d05471550b0c943bf7d2a71f397f5d9"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "中秋玩月宴友",
        "preface": "",
        "paragraphs": [
            "秋风清且劲，夜月澄无哗。",
            "月当澄清间，百倍常光华。",
            "金盘挂滉瀁，水鉴磨痕瑕。",
            "未离碧海久，渐到黄道斜。",
            "嫦娥琼肌滑，羞死吴宫娃。",
            "蟾蜍银窟寒，不穴死水蟆。",
            "依稀闻兔捣，髣像见桂花。",
            "岂止数千里，已照万人家。",
            "都人尤侈盛，时节惜芳佳。",
            "楼台延皓魄，帘幕去周遮。",
            "交错宴子女，嘈杂鸣箫笳。",
            "清影落酒盏，爽气侵巾纱。",
            "常明复置烛，掷果如散沙。",
            "而我旅其间，甚贫亦可嗟。",
            "遂召朋友云，可饮文字耶。",
            "客来俄满堂，风棱森镆铘。",
            "主人出对客，衰病植蒹葭。",
            "所共天上景，能如富者奢。",
            "污樽荐醅蚁，獠羞错鱼虾。",
            "释焉帽与带，果止柰与瓜。",
            "高言抗峥嵘，冲灵坦凹窊。",
            "情亲弗委曲，论极成纷挐。",
            "寒棱入吟骨，欢意自天涯。",
            "不因斗柄转，岂信漏刻赊。",
            "无端鸡三号，渐引鼓五挝。",
            "良会诚惜已，同心又何加。",
            "残辉促坐席，晓意生微霞。",
            "明发作此诗，遗我异时夸。"
        ],
        "notes": "",
        "id": "537fb9a7ca0085239ce4a0704c1e216b"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "种梅",
        "preface": "",
        "paragraphs": [
            "始我窥山中，早与梅花期。",
            "低回遂四十，种树计已迟。",
            "樵夫致远枿，园官送新枝。",
            "故土谨包裹，深根屡培滋。",
            "连宵霡霂雨，迨此初阳时。",
            "绕径一百树，抚视如婴儿。",
            "古来横斜影，老去乃崛奇。",
            "嗟尔生也晚，笑我行且衰。",
            "世人非金石，或作千年资。",
            "转眼共零落，较此不更痴。",
            "有情且寓赏，勿著喜与悲。",
            "青赤粲点白，一笑唱吾诗。",
            "百年霜雪过，好者知为谁。"
        ],
        "notes": "",
        "id": "d736eca821dd0b3469aba546116acb71"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "公署井诗",
        "preface": "",
        "paragraphs": [
            "老屋荫大井，置绠百尺修。",
            "疏凿不知年，人其古诸侯。",
            "源从卞山来，涓涓无时休。",
            "旱地千里赤，渊泉独清浮。",
            "六月如焰火，寒冽冰雪侔。",
            "万家滨双溪，卓此名一州。",
            "累累挈瓶人，踵门日见投。",
            "宾至遽欲起，命酌辄复留。",
            "岂不敌醍醐，渴疾饮以瘳。",
            "庠序阙讲问，暗浅谁予求。",
            "自反对井德，饮水良可羞。"
        ],
        "notes": "",
        "id": "7d4eb6003a0bb2e07ebdbed4cc6635c6"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "桃花坞",
        "preface": "",
        "paragraphs": [
            "路转青山曲，地暖留青春。",
            "昔闻千树桃，香艳红氤氲。",
            "游子想神仙，花下啼鸟驯。",
            "于今空蔓草，况复种桃人。",
            "唯应坞中月，清光无故新。"
        ],
        "notes": "",
        "id": "ceb47f905b4b7fadec75aa660eeaab6d"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "饯张郎中",
        "preface": "",
        "paragraphs": [
            "莫爱卞山色，莫羡苕水清。",
            "山高天早寒，水深潜浪生。",
            "维此贤丈人，宇韵和且平。",
            "冷清窅无威，妍词吐春英。",
            "众人玩其华，君子挹中情。",
            "恺悌神所劳，假乐眉寿并。",
            "安车省家园，华艾立儿甥。",
            "邦君示尊礼，宴衎既丰盈。",
            "言还湖上居，载酒饯东城。",
            "宾醉可复诉，贵老事非轻。"
        ],
        "notes": "",
        "id": "67575ad7d5053049c1082b931179b726"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "送诗僧惠师",
        "preface": "",
        "paragraphs": [
            "萧然林下人，病骨霜松槁。",
            "若为诗家流，力压古人倒。",
            "琢句如琢玉，得之若得宝。",
            "有时到极挚，直可补元造。",
            "平生乐此乐，白头不知老。",
            "数年吴楚游，咏遍泉石好。",
            "却怀钟山隠，乡思满春草。",
            "橐中何以归，篇篇有留藁。"
        ],
        "notes": "",
        "id": "91dffe1590e8230492dd6aee72c8f6f4"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "采芑诗",
        "preface": "",
        "paragraphs": [
            "采采原上芑，盈襜不知多。",
            "惜共藜藿称，命与羹糁和。",
            "值此行役间，遗余杂蓁莪。",
            "京洛夸肥甘，掇撷繄谁何。",
            "休官业已定，不待此首皤。",
            "年年春物繁，期尔山之阿。"
        ],
        "notes": "",
        "id": "5cd312e9486fdf41396d0975469f4c77"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "野烧",
        "preface": "",
        "paragraphs": [
            "急烧山上草，莫顾山下木。",
            "烧草得地美，欲种来岁粟。",
            "乘风纵巨燎，烈烈遍岩谷。",
            "既不问玉石，何暇爱麛鹿。",
            "寄谢种粟翁，乘时择嘉谷。",
            "无俾稂莠俱，还见故草绿。",
            "栋材已灰烬，著意规饱腹。"
        ],
        "notes": "",
        "id": "06cb4ff33b0265cee43575dca8dfaeb1"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "廉溪",
        "preface": "",
        "paragraphs": [
            "岂无城中居，高墙围大屋。",
            "爱此原野间，山静溪水绿。",
            "人家买良田，岁取十千谷。",
            "我耕山下土，所获亦以足。",
            "藜羹佐渊鱼，晨炊买樵木。",
            "客来好风日，浊酒醉篱菊。",
            "主人去微官，归意常欲速。",
            "画图随行李，林囿日在目。",
            "公卿为之赋，佳句满瑶轴。",
            "年来请便郡，旦暮戒童仆。",
            "乘霜归荒径，趁雨添新𣃁。",
            "应恨公未归，公贫犹待禄。"
        ],
        "notes": "",
        "id": "0d331c5d2774d30fef03dafd2950a38a"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "寄扬州知府钱舍人",
        "preface": "",
        "paragraphs": [
            "岁月倏已逝，流光浩无涯。",
            "新阳达厚地，草木渐萌芽。",
            "禽鸟知时节，声哢日夕嘉。",
            "人生独何为，不与物同华。",
            "齿髪俱摇落，唯有老大加。",
            "缅怀西垣客，事业纷天葩。",
            "三年辞帝右，士夫叹聱牙。",
            "道大益不容，眇小固何嗟。",
            "闻有难老药，沆瀣和丹砂。",
            "但愿寿百岁，未能定龙蛇。"
        ],
        "notes": "",
        "id": "9521f39a27cd0a749244cee6b8b099d5"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "灵祐观",
        "preface": "",
        "paragraphs": [
            "缅彼幽虚天，曾是众仙囿。",
            "宫祠宅来仪，绀瓦覆苍甃。",
            "窗扉秘环佩，几席被文绣。",
            "传闻祀祷神，祠宫灿如昼。",
            "樵苏避山村，草木长疏秀。",
            "祥符圣天子，慕道比轩后。",
            "县官典修完，锡名揭灵祐。",
            "星珰捧金龙，沉以玉简副。",
            "迩来三十年，寂寞事非旧。",
            "黄冠守萧堂，香火杂薪槱。",
            "神州祠太乙，司农治华构。",
            "休祥祚邦国，岩穴甘僻陋。",
            "游人独何求，丰碑读古籀。"
        ],
        "notes": "",
        "id": "26485204c04a8b0bb37c21e47c062f9f"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "保圣院",
        "preface": "",
        "paragraphs": [
            "门深锁苍苔，地灵育嘉树。",
            "寂然烟云宅，不接市朝路。",
            "苟能灰心居，即是古乐处。"
        ],
        "notes": "",
        "id": "099e7a7bb96819d9375366b3b19a9b1a"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "赠孔经甫贤良兼简许少张状元",
        "preface": "",
        "paragraphs": [
            "晚泊姑孰浦，忽逢潇湘人。",
            "口称丹邱客，面带湘江云。",
            "此客骨不凡，九天之麒麟。",
            "新上紫烟顶，以头触天门。",
            "赤龙怒当路，夭矫惊百神。",
            "麒麟顾何力，牙爪勇踞蹲。",
            "既欲掎其角，又或批其鳞。",
            "此身甘万死，齑粉不逡巡。",
            "帝曰汝无罪，濯濯良不群。",
            "辍吾黄金铺，纵之赤城尘。",
            "收头缩下土，别待风雷春。",
            "龙怒逐之去，四海波涛翻。",
            "顾我天一涯，遗下颜色温。",
            "昔为游天梦，尝受一日恩。",
            "老来因对客，念往惊心魂。",
            "寄谢剡溪子，入朝可无言。"
        ],
        "notes": "",
        "id": "f698ed8a72b1beaf54034738c587ad2b"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "寄虔州东禅惠长老",
        "preface": "",
        "paragraphs": [
            "山僧未识面，远想何潇洒。",
            "客从赣上来，肯可必儒雅。",
            "学诗拟柴桑，陈编长在把。",
            "冥搜得佳句，冲淡相上下。",
            "由来渊源远，知解妙空假。",
            "史君固好善，公余枉车马。",
            "玄谈闲清吟，至乐匪尊斝。",
            "借问岁早晚，重修远公社。"
        ],
        "notes": "",
        "id": "a960e55fa5d7ebebb06f104674ab6c52"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "次韵酬郏郎中",
        "preface": "",
        "paragraphs": [
            "直道焉不黜，士生常苦贫。",
            "此语闻则旧，今见贤丈人。",
            "三十取科第，初走州县尘。",
            "清不受一毫，义或重万钧。",
            "四十虽宦达，五十已邅屯。",
            "有如车脱辐，挽之又埋轮。",
            "南栖穷山中，茅屋无比邻。",
            "瘦田两三棱，过半生荆榛。",
            "年丰苦不饱，况复水旱频。",
            "予常访其居，会合欢无垠。",
            "念此太幽独，欲去弥伤神。",
            "劝君胡不归，清霅多交亲。",
            "旋闻理艅艎，送之彭蠡滨。",
            "今来复相过，三见汀洲春。",
            "虽云故乡乐，还似枯池鳞。",
            "僧坊避风雨，所頼太守仁。",
            "随衣度伏腊，计俸纾晡晨。",
            "无妻眠抱影，失子泪沾巾。",
            "穹苍杳难知，善人独不振。",
            "公怀自旷达，陶然乐天钧。",
            "作诗拟渊明，委形任屈伸。",
            "所喜樽有酒，且乐圃有筠。",
            "我思得高义，列鼎铺重茵。",
            "馆之华堂上，岁与禾百囷。",
            "使无寒饥顾，便可谢簪绅。",
            "世俗念已薄，此邦非等伦。"
        ],
        "notes": "",
        "id": "6d728087ead86400fff92d296ce98b1a"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "东台",
        "preface": "",
        "paragraphs": [
            "筑台俯园木，亦既覆华宇。",
            "主翁达生者，作诗牓门户。",
            "谓台乃主人，吾身同逆旅。",
            "台还谓公言，无易浪称与。",
            "天地犹大块，况此一抔土。",
            "我昔未为台，蚁垤动欲雨。",
            "翁欲事畚筑，金锤莫论堵。",
            "轩陛因冠带，松筠渐俦侣。",
            "万物固何常，今日乃前古。",
            "高岸化深谷，白波起桑圃。",
            "短长虽有间，相去能几许。",
            "翁闲宾客至，只此见芳醑。",
            "翁仁妻孥乐，且以馔肥羜。",
            "高明照图史，启塞顺寒暑。",
            "鄙夫不能此，蟋蟀赋其除。",
            "台公默相忘，勿复问宾主。"
        ],
        "notes": "",
        "id": "a7f187df2e8e89cc55dcc4b74f315f79"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "赠刘道原",
        "preface": "",
        "paragraphs": [
            "三年江湖上，得友唯道原。",
            "少小负英特，诵书日万言。",
            "长好史氏学，执笔以专门。",
            "废兴数千载，抵掌洪河翻。",
            "洁身比夷齐，见义勇育贲。",
            "唯不善玄解，恶佛如仇冤。",
            "我虽异于此，知有学行尊。",
            "就之同雾露，贵之如瑶琨。",
            "共为庐山游，移宿穷林园。",
            "水石最好处，尽日流清尊。",
            "所愿闻高谈，美若尝熊蹯。",
            "夫子之故人，公台既调元。",
            "闻初学问时，幽兰并芳荪。",
            "及今议论乖，良弓对惊猿。",
            "云泥成睽离，治乱空自论。",
            "古来用才者，如梓匠轮辕。",
            "短长无弃遗，同异非仇恩。",
            "何不付国史，置子西掖垣。",
            "我语虽鄙贱，几欲叫天阍。"
        ],
        "notes": "",
        "id": "dee706bc7e7865bf8c64c1f5d96f0964"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "湖州李使君闻予游庐山寄书云为我一谢清绝",
        "preface": "",
        "paragraphs": [
            "道微本一致，喧静偶殊辙。",
            "眷言朝廷士，何必山水悦。",
            "李侯禀灵气，家园邻大别。",
            "庐峰五千仞，曾上扪日月。",
            "一随青云友，久仕金马阙。",
            "兹为东南守，双溪对寒洁。",
            "因将洞庭客，寄使谢清绝。",
            "想君惜不往，搔首厌符节。",
            "泽民固重事，逸兴聊可辍。",
            "已告林屋天，金庭锡期耋。"
        ],
        "notes": "",
        "id": "c3e2a4a6a17ba33f8845bd876857f2d0"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "初入太湖",
        "preface": "",
        "paragraphs": [
            "东南有具区，三万六千顷。",
            "百川之雄伟，咸池借溟涬。",
            "玉堂在其下，莫知日月永。",
            "鸱夷昔不返，肯顾市朝请。",
            "素怀邈已劳，孤泛此方逞。",
            "刺沙出林荒，度浅动苹荇。",
            "渐尽行渐远，湾转势弥迥。",
            "疑非地可载，直与天作镜。",
            "青空四垂幙，乱山不能屏。",
            "淼茫白鸟行，浩漾好云影。",
            "逻呼十桨急，罛横九帆并。",
            "霁中波有光，风后浪犹猛。",
            "澎湃闻乍惬，抛磕内还省。",
            "我量觉蹄涔，此身实萍梗。",
            "渊神栗寒肌，浸气飘素领。",
            "观澜念往术，濯缨悼前眚。",
            "未能追高谢，且以卒流景。",
            "吟非夸独清，济乃仗中静。",
            "寄谢洞庭君，终来老鱼艇。"
        ],
        "notes": "",
        "id": "5d6c381e0c2b1ff80793d1d7884cd64c"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "霅溪",
        "preface": "",
        "paragraphs": [
            "吴王城下溪，疏凿自开辟。",
            "潭潭无涯岸，但见浸垂碧。",
            "气增宇宙宽，势吞江湖窄。",
            "楼台照清影，河州多嘉植。",
            "红鳞生霞朝，金鉴沉月夕。",
            "恍如神仙国，远与尘土隔。",
            "怪说稔传闻，真源探图籍。",
            "天目据西南，两地泻峻极。",
            "其傍数百壑，奔走为附益。",
            "及兹渊渟处，深不可计尺。",
            "稻粱活万家，世无原田瘠。",
            "鱼虾孕千石，日见网罟获。",
            "阴阴风雨夜，多为蛟龙宅。",
            "少游溪上学，长作幕下客。",
            "观澜无前志，平世耻吟泽。",
            "度量方潢污，临流重惭惜。"
        ],
        "notes": "",
        "id": "eebfd4772b32e638970bbbd759c4c9b2"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "林屋洞",
        "preface": "",
        "paragraphs": [
            "洞天三十六，第九曰林屋。",
            "神仙固难名，瓌怪存记录。",
            "旷岁怀寻赏，兹辰幸临瞩。",
            "驰神在真游，岂复惴深谷。",
            "解袜纳芒履，燃松命光烛。",
            "初行已伛偻，渐入但匍匐。",
            "顾瞻避冲磕，浑淖没手足。",
            "如此百余步，始可立寓目。",
            "或垂若钟簴，或植若旌纛。",
            "有如案而平，有类几而曲。",
            "镌刻非人工，晶莹粲黄玉。",
            "遥知窍穴外，定有金庭箓。",
            "凡肌不可往，叩击安敢黩。",
            "鸾凤无消息，但见白蝙蝠。",
            "却还望微明，既出犹喘促。",
            "沾衣怜石髓，孰悔泥涂辱。",
            "庶几达微慕，养生相吾福。"
        ],
        "notes": "",
        "id": "83ea17de3127e5c5f1f55b7d9e801157"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "毛公坛",
        "preface": "",
        "paragraphs": [
            "古坛叠乱石，草木何参差。",
            "黄衣宇其傍，陈迹刊丰碑。",
            "曰初刘真人，齿发不可訾。",
            "但见绀绿毛，被体𩭹𩭹垂。",
            "云𫐌一日去，空山留庭壝。",
            "弟子散岩谷，荆榛蔽荒基。",
            "晚有周息元，探访亲斩披。",
            "白鹿忽跪前，灵符见葳蕤。",
            "地胜人既偶，凝严起宝祠。",
            "束帛下幽聘，良马维素丝。",
            "前朝揖高风，有美皮陆诗。",
            "迨今三百年，事去物亦隳。",
            "乔松委樵苏，野蔓号狐狸。",
            "惟有炼丹井，甘冽无等夷。",
            "一酌匪消渴，钦慕尚神禧。"
        ],
        "notes": "",
        "id": "82e3b4f2eb23bfbadc98d2e0d80fcbe8"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "松梢诗",
        "preface": "",
        "paragraphs": [
            "朽屋延暗暝，凿明快吾魄。",
            "西墉偶面势，开牖遂生白。",
            "兹焉玩图史，亦以置床箦。",
            "岂能来清风，犹苦对残赫。",
            "炎天适暵旱，永暮坐燔炙。",
            "宾客何可处，儿女哀不获。",
            "咨诹或献诗，盖覆乃其策。",
            "架木凑檐瓦，铺竹施苇席。",
            "聊且纾暴酷，未足为佳适。",
            "北山多乔松，倚天不知尺。",
            "绸缪星日暗，𫐖輵鬼神宅。",
            "栋梁尚匪材，枝叶固何益。",
            "敢告持利斧，斩伐遵指画。",
            "束缚如见遗，无使曲傅直。",
            "此身得余庇，阴德佩无斁。"
        ],
        "notes": "",
        "id": "0598e79e98a65577284cdca9c3967a5a"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "枫桥诗",
        "preface": "",
        "paragraphs": [
            "二十送上乡老书，白发堂上懽愉愉。",
            "岐亭酒罢不忍别，二百余里来姑苏。",
            "枫桥古岸冬十月，霜风切骨草木枯。",
            "拜起欲去更付嘱，携手泫然双泪珠。",
            "明年偶中崇政第，赤城山下欣迎扶。",
            "穹苍不与夺荣养，星霜未周罹明诛。",
            "颜色不见已三岁，肝血泣尽留形躯。",
            "隠沦无业养慈老，骫骳又作卑官图。",
            "还道枫桥旧别地，依依风物春阳敷。",
            "人烟山色一如昨，齿髪独改亲则无。",
            "万杵入心交落涕，水边且欲留行舻。",
            "平生一天已无戴，纵得寸禄何为娱。",
            "时乎穷达又未决，行矣愿报生前劬。"
        ],
        "notes": "",
        "id": "48a68d1c286dc92ad5d180b958b098f2"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "贫女曲",
        "preface": "",
        "paragraphs": [
            "贫女四十无人问，不傅铅华水梳鬓。",
            "非关颜色不如人，不肯出门羞失身。",
            "零落床头旧机杼，池水沤麻还织布。",
            "布成不卖市中儿，金刀剪雪自裁衣。"
        ],
        "notes": "",
        "id": "1c5bb548c3021eec511192ff7f66eb9e"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "太湖一首和姚子张",
        "preface": "",
        "paragraphs": [
            "太湖可渔山可樵，渔樵隠者非一朝。",
            "醉拍溟渤摩穹霄，歌咏周孔追松乔。",
            "故矶人归今寂寥，秋空浪稳兰为桡。",
            "何为不去走市朝，况无一策陈虞尧。",
            "嗟哉生事垂箪瓢，母齿豁豁群儿龆。",
            "啼寒悲饥如鸱鸮，古人以此尝折腰。",
            "敢不欢喜禄下僚，沧浪有景直不辽。",
            "西风起时心摇摇，异日掉臂君可招。"
        ],
        "notes": "",
        "id": "8b745d080f3254594b0d9cd061f38a66"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "三峡桥",
        "preface": "",
        "paragraphs": [
            "银河源源天上流，新秋织女望牵牛。",
            "洪波欲渡渡不得，以鹊为桥诚拙谋。",
            "胡不见庐山三峡水，此源亦接明河底。",
            "擘崖裂嶂何其雄，崩雷泄云势披靡。",
            "飞鸟难过虎豹愁，四时白云吹不收。",
            "烛龙此地无行迹，六月游子披貂裘。",
            "谁将巨斧凿大石，突兀长桥跨苍壁。",
            "行车走马安如山，下视龙门任淙激。",
            "寄言牛女勿相疑，地下神工犹更奇。",
            "唤取河边作桥栋，一年不必一佳期。"
        ],
        "notes": "",
        "id": "ded0077d23b2ef2a99dd19ba860a63b8"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "骑牛歌",
        "preface": "",
        "paragraphs": [
            "我骑牛，君莫笑，人间万事从吾好。",
            "千金市骨骏马来，乘肥大跃须年少。",
            "蒲为鞯，草为辔，瀑布山前松径里。",
            "看山听水要行迟，驻策缓驱尘不起。",
            "布袍葛带乌接䍠，山家装束不时宜。",
            "匏樽注酒就背饮，缥囊贮书当角垂。",
            "吟或狂，醉欲倒，同醉同吟白云老。",
            "此老不可天下人，一住庐山三十春。",
            "声如钟，目如电，七十神光射人面。",
            "上牛下牛不要扶，合与山中作画图。",
            "汴州马上竟何如，春泥没腹雨溅帽，夜半归来人已痡。",
            "天真丧尽百忧集，衣食毛髪归妻孥。",
            "争如来骑牛，水光山色同悠悠。"
        ],
        "notes": "",
        "id": "3f334c43c6b67078ba9416f81d2c2000"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "和部使者骑牛歌",
        "preface": "",
        "paragraphs": [
            "君平山前白云老，五十休官何太早。",
            "咄哉官卑莫行道，鸾凤岂肯争粱稻。",
            "爱山爱水去无时，渐老更买黄牛骑。",
            "长髯老奴挈榼随，白纻皎皎山人衣。",
            "因怜湖边有逐客，也解忘形乐泉石。",
            "不使执辔从翁游，翁自出钱为买牛。",
            "山中酒美数醑我，醉里诗成要我和。",
            "市儿指点应不识，底不轻裘走快马。",
            "毛夫子，真国士，出问风谣宣直指。",
            "潇洒本是神仙人，功名强为苍生起。",
            "闻说骑牛不诋诃，手擘红笺为作歌。",
            "英词百卉铺锦绣，雄辩三峡倾银河。",
            "我牛入山路渐熟，好歌吟声易成曲。",
            "明年恩亦当放还，直入深云无管束。",
            "欠却刘家买牛黄金钱，又得毛公骑牛碧玉篇。"
        ],
        "notes": "",
        "id": "2f763af72722da210f020e12c85c5ba0"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "和刘道原骑牛歌",
        "preface": "",
        "paragraphs": [
            "陈子无能久弃废，骑牛入山学遁世。",
            "刘子有道忧天下，欲取相印乘驷马。",
            "二子相逢湖水头，进退两忘俱未酬。",
            "长歌对市人，闻者应揶揄。",
            "君不见蔡泽不相终跃马，宁戚未遇先饭牛。",
            "腰悬六黄印，廪食万户侯。",
            "人生顾何常，古来海水生柔桑。",
            "少华一峰已为谷，白日西出明朝阳。",
            "男儿盖棺事乃了，目睫荣悴空悲凉。",
            "水之曲，山之傍。",
            "岁穷且饮酒，富贵无相忘。"
        ],
        "notes": "",
        "id": "d4375cf618ca06fd54509e69fd2063df"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "送南康刘道纯秀才起应新诏",
        "preface": "",
        "paragraphs": [
            "太平天子厌弊旧，尽解纲条重结纽。",
            "一朝进士各名经，五百年来病声偶。",
            "弟子增员岩穴空，博士献书车马走。",
            "鸿薄青冥昔在笼，鱼忆沧浪今脱笱。",
            "乘时得志君其人，平生好学气撞斗。",
            "诋诃毛郑为低眉，辨说仪秦不容口。",
            "本需束帛贲圭衡，勉应新书辞畎亩。",
            "时髦往往出江南，解褐须期居帝右。",
            "藏珍韬椟元待价，搦矢抚弦须应手。",
            "勿学迂疏鲁两生，是古非今空白首。"
        ],
        "notes": "",
        "id": "1968be8cd1d22920c0938f35c0606fee"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "赠通慧大师净务",
        "preface": "",
        "paragraphs": [
            "鄱阳江头逢道人，昔我先子游从亲。",
            "口诵先子诗，别来三十春。",
            "我悲不忍听，泫然泪沾巾。",
            "道人见我少小日，嗟我老大空埃尘。",
            "我谓道人言，姑愿有所陈。",
            "公孙希世董生逐，子贡结驷原宪贫。",
            "伯夷采薇避周粟，许由洗耳为尧民。",
            "道虽有用舍，天实为屈伸。",
            "子诚空门士，胡为甘隠沦。",
            "迩来拔士到屠贩，圈牢往往生麒麟。",
            "延英赐对不膜拜，下视罗什来姚秦。",
            "方袍骑马使绝域，贺兰山前无缙绅。",
            "如子固不羁，何不自化青云身。",
            "今我迂疏不知返，悠悠如海空迷津。",
            "无钱买山庐峰下，行欲东来长水滨。",
            "子如厌世欲已矣，来寄瓶锡为吾邻。"
        ],
        "notes": "",
        "id": "24e4b0eb658cbf33af6e32068ae3cfef"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "赠湖州使君李公择",
        "preface": "",
        "paragraphs": [
            "李侯车骑匆匆出，前驺不鸣随者急。",
            "不游台沼不寻山，独向城隅小蓬荜。",
            "城隅蓬荜谓谁家，太学先生贤已卒。",
            "老妻犹在八十余，侯来为问夫人疾。",
            "当时弟子犹五六，连袂追随慎仓卒。",
            "手调汤药进盂盘，劳问有无极纤悉。",
            "巷人来观相欢喜，门外墙头闻唧唧。",
            "我思康定庆历间，天下文章极萧瑟。",
            "读书不复问义理，破碎幺么入声律。",
            "先生始出治庠序，辅养学者尊经术。",
            "自兹道义及生民，晚具𫄸黄起遗逸。",
            "先生今来骨为土，名儒大义非前日。",
            "朝登垅坂暮高官，旧学前功付幽黜。",
            "往往昔游苕霅人，诋讳不敢对以实。",
            "李侯自是江南士，不预吾徒旧堂室。",
            "尊德乐道乃精诚，念老嗟贫固其秩。",
            "魏文伏轼过西河，郑公名乡论高密。",
            "古来如君顾无几，于今走利尤非匹。",
            "人言侯政如此多，试听风谣百之一。"
        ],
        "notes": "",
        "id": "589cb19d6df5640c1a562386816a3309"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "双溪行",
        "preface": "",
        "paragraphs": [
            "星郎休官两鬓白，惯作五侯堂上客。",
            "半入人家锁深宅。",
            "偶来花幕双溪头，闻有侍儿旧相识。",
            "五马情多载酒过，主人犹须屏障隔。",
            "黄昏移烛背重帘，初度清歌响疏拍。",
            "宛转别是京洛声，中有离愁千万尺。",
            "曲中复作孤吹笛，玉龙一吟群籁寂。",
            "金罍不酌四座听，淡月朦胧挂空碧。",
            "更将余意写琵琶，手抹凤槽鸣历历。",
            "梁州欲彻幺弦断，应恐外人知怨抑。",
            "主人不许傅青翼，独听星郎语近壁。",
            "小声呜咽话当年，公子樽前最怜惜。",
            "朱门出后身转轻，往事消沉无处觅。",
            "星郎日有流落恨，回向玳筵双泪滴。",
            "劝君收泪听我歌，聚散有命可奈何。",
            "君不见陇头水，入海不知几千里。",
            "又不见风中花，吹向千家复万家。",
            "人生莫作等闲别，事去老大空咨嗟。"
        ],
        "notes": "",
        "id": "8cbcdf34256cce95c584a37f89ffbcf4"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "示诸弟",
        "preface": "",
        "paragraphs": [
            "吾家崛起蓬蒿间，先君为学良苦艰。",
            "典衣买书教我读，平生贫窭不此悭。",
            "岁晚才沾寸禄养，天祸无何颓泰山。",
            "况时汝辈各少小，不及见汝学燕闲。",
            "逮今孤露历岁月，渐觉长大成疏顽。",
            "诗书堆积有素业，文章体要亦易攀。",
            "固须仁义力造诣，慎择朋友少往还。",
            "偏亲堂上待甘旨，况已齿龀双鬓班。",
            "更可踟蹰忽荣养，不如乌鸟鸣关关。",
            "官家公道禄寒畯，勉旃进取欢慈颜。"
        ],
        "notes": "",
        "id": "714dcbe95799a35482b6c43a582a0113"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "淮阴阻风谗风伯",
        "preface": "",
        "paragraphs": [
            "滔滔淮水，溢楚之疆。",
            "原田其潴，城郭为防。",
            "浸以广兮不可涉，浩乎险兮不可航。",
            "粤有行者，欲溯其央。",
            "编莞为帆，植木为樯。",
            "幸飘风以凭乘，遂吾归而徜徉。",
            "尔风谓何，不自西北，阻我攸往。",
            "维伯是职，悠悠水滨，奚独予留。",
            "有百其役，若千其艘。",
            "粟麦兮中都之饷馈，布帛兮赤县之衣裘。",
            "府臣引领以偻指，挽夫坐粮而寝糇。",
            "伯复不知，天子圣神，以民为忧。",
            "闻此方国，常垫横流。",
            "分笔舌于严署，咨疮痏于诸侯。",
            "有淑使者，仁丰义修。",
            "体上所嘱，同辞合谋。",
            "今此欲往，会于道周。",
            "倡和出话，下民以休。",
            "风之不遂，非伯谁尤。",
            "上帝可诉，谗言孔庶。",
            "将伯是怒，不如风兮命之去。"
        ],
        "notes": "",
        "id": "135a63ec5d849d460cae8e2a4d201d8c"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "明日北风尤甚不可行再谗",
        "preface": "",
        "paragraphs": [
            "我行楚滨，洪波是涵。",
            "飘风不惠，停舳相衔。",
            "我实有辞，将伯是谗。",
            "越明日作，若怒弗咸。",
            "大吹振荡，厥声唬喊。",
            "龙凭虎借，播谷摇岩。",
            "止莫能维，行不可帆。",
            "谁令其然，维伯所监。",
            "我名有谗，实意以祷。",
            "终使不往，宁弗之报。",
            "泛泛行者，有游有漕。",
            "罔不衣食，或俱幼老。",
            "出其孔艰，仁者攸好。",
            "吹而顺之，毋忽予告。"
        ],
        "notes": "",
        "id": "6403dca32fbc8a6ddcb70838385870b4"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "谢风伯",
        "preface": "",
        "paragraphs": [
            "晨风飘兮，弗疾弗暴。",
            "我舟泛兮，以安且蹈。",
            "云谁之赐，神伯予报。",
            "莫阻乎淮，如彼行奡。",
            "莫远乎泗，曾不日到。",
            "我谗不淑，我辞靡好。",
            "伯其怜汝，其还寿考。",
            "伯实神圣，善人是悼。",
            "鼓动万物，永辅有昊。",
            "我歌我诗，以荐行潦。"
        ],
        "notes": "",
        "id": "288d0cc0ae089b74d230c793c7f5e488"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "题娄亿墓",
        "preface": "",
        "paragraphs": [
            "彼何人之门兮，雁行马车。",
            "老夫怀金兮，童子纡朱。",
            "其取万锺兮，不差毫铢。",
            "庖有粱肉兮，腹无图书。",
            "天之生此兮，何罪何辜。",
            "句读其话言兮，节文其步趋。",
            "抱笔而宵吟兮，铺楮而昼涂。",
            "天子招其以仕兮，乡人勉呼。",
            "众肩相煦摩兮，疾驾争驰驱。",
            "有司五上吾名兮，礼部曾不一知。",
            "退将羸其角兮，进且跋其胡。",
            "行年几六十兮，仅免为白徒。",
            "一秩不能胜兮，朝强而暮殂。",
            "考妣其谓我何兮，遑悼妻与孥。",
            "高者我难诹兮，厚者行难语。",
            "诸百恨寂默兮，秋草之墟。"
        ],
        "notes": "",
        "id": "0f40cf7c52562fca796549693f8697eb"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "宿灵源院",
        "preface": "",
        "paragraphs": [
            "山家皆种橘，古寺独栽松。",
            "林静时栖鹤，泉灵合有龙。",
            "何年人舍宅，今日我携筇。",
            "寓所留僧话，未眠闻打钟。"
        ],
        "notes": "",
        "id": "f9c5b4e564ea71eced36e8c63b7ed5a1"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "阅日堂僧橘",
        "preface": "",
        "paragraphs": [
            "阅日堂前橘，山僧手自移。",
            "为迎林下客，旋拄路边枝。",
            "结实曾防蚁，盈箱不禁儿。",
            "他年应记得，蜡屐过门时。"
        ],
        "notes": "",
        "id": "2fb8d6d8927740b8e26d98808e93698f"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "落叶",
        "preface": "",
        "paragraphs": [
            "风露入林阿，纷纷奈落何。",
            "满庭添野景，开户觉明多。",
            "未逐沧浪远，堪怜腐草和。",
            "无由遮醉眼，归思满烟波。"
        ],
        "notes": "",
        "id": "4bf2fa6e3a4ec2a6a796e24012ab92fa"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "中夜",
        "preface": "",
        "paragraphs": [
            "强寝夜何永，通宵梦不成。",
            "晓灯寒有晕，跳蚤静闻声。",
            "宦拙宜身退，家贫长道情。",
            "自怜前计失，半世慕虚名。"
        ],
        "notes": "",
        "id": "113af1043fc285ac6a770f6238769022"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "客意五首  其一",
        "preface": "",
        "paragraphs": [
            "客意久不适，揽衣临暮舂。",
            "烟长藏野阔，云断漏天空。",
            "酒置千愁里，诗成一望中。",
            "黄花无限好，底事忆江东。"
        ],
        "notes": "",
        "id": "551287d03e26135fdc2fedf570f5590c"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "客意五首  其二",
        "preface": "",
        "paragraphs": [
            "行役意匆匆，淹留计已穷。",
            "梦归无奈晓，病觉不禁风。",
            "忆橘园垂枳，沉鱼夜听鸿。",
            "悲秋成白髪，頼未作衰翁。"
        ],
        "notes": "",
        "id": "a7ae201b7797e61e401563e5204c38d0"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "客意五首  其三",
        "preface": "",
        "paragraphs": [
            "高岸耸如陵，秋光著处清。",
            "遥山照眼碧，黄叶逐人行。",
            "莫怪新烟火，曾经古战争。",
            "深林茅屋小，气象亦豪英。"
        ],
        "notes": "",
        "id": "5b30f9e3b81d59d4f89d5912629a1b0e"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "客意五首  其四",
        "preface": "",
        "paragraphs": [
            "水浊不见面，安能照胆明。",
            "还因送流梗，所得计归程。",
            "日落西风急，秋声积潦并。",
            "清江前约在，頼尔濯吾缨。"
        ],
        "notes": "",
        "id": "d85686548a0a67e2503bceb08d612502"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "客意五首  其五",
        "preface": "",
        "paragraphs": [
            "况复淹旅泊，情多秋亦悲。",
            "寒云欲垂野，疏叶不藏梨。",
            "断梗逐流水，归禽投好枝。",
            "徘徊古原上，应有夕阳知。"
        ],
        "notes": "",
        "id": "5d90eb76d753bc2242c3e0ceba44ee98"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "阻风还泊旧浦",
        "preface": "",
        "paragraphs": [
            "已作淹留计，行舻岂恨迟。",
            "却投前浦宿，还似始来时。",
            "寥泬鲈乡远，飘零鹤髪悲。",
            "犹欣有隠者，度景覆残棋。"
        ],
        "notes": "",
        "id": "0d9c8b585b887ef8a0e9e8c3da87b59d"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "题秋浦亭",
        "preface": "",
        "paragraphs": [
            "牢落真秋浦，江山滞客舟。",
            "身同雁南去，心似水东流。",
            "鸥鸟荒烟里，渔人古渡头。",
            "只因山色好，来上九华楼。"
        ],
        "notes": "",
        "id": "ba1a2594bd3eead045cbe6dc0cd6a18f"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "彭泽县",
        "preface": "",
        "paragraphs": [
            "古来彭泽县，应有折腰人。",
            "百里昔犹重，先生岂不贫。",
            "菊花还在否，柳色为谁新。",
            "白髪南迁客，凄凉问水滨。"
        ],
        "notes": "",
        "id": "29a2e5dd064739b2282c362c1b52b8c2"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "题东林寺",
        "preface": "",
        "paragraphs": [
            "净社清谈尽，高名野史传。",
            "空山留旧寺，老桧识当年。",
            "殿古应藏璧，僧闲学种莲。",
            "徘徊二林月，犹照虎溪泉。"
        ],
        "notes": "",
        "id": "a4a97d8a4340083a56be7ddc50daacdd"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "以橘赠湖州李公择",
        "preface": "",
        "paragraphs": [
            "去著登山屐，梦归清霅门。",
            "亲尝霜后橘，思侑府中樽。",
            "为问林间路，曾过水畔村。",
            "人言封境近，往往被公恩。"
        ],
        "notes": "",
        "id": "f279cf7868d1ecc661b07ecf64947f18"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "送可则上人还京师开讲",
        "preface": "",
        "paragraphs": [
            "善作空王子，能探佛祖心。",
            "浮云无定住，流水度光阴。",
            "粝食开盂惯，飞尘坏衲禁。",
            "国城传法后，倚锡旧山林。"
        ],
        "notes": "",
        "id": "9d67235e804eb8eed3d505a8b45be6ad"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "过下方祇园入上方看经院遇八十老僧",
        "preface": "",
        "paragraphs": [
            "因过下方院，更指上方登。",
            "偃盖杉松路，包金橘柚层。",
            "清湾从古好，孤榜复谁曾。",
            "八十年前事，凄凉欲问僧。"
        ],
        "notes": "",
        "id": "c6cf06ac7e21bcab2edf5dd7faa2ac36"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "次韵吴少卿致政自咏",
        "preface": "",
        "paragraphs": [
            "挂冠归故里，寻壑具巾车。",
            "兰蕙庭阶茂，交游世路疏。",
            "一壶新漏箭，千姓旧囊书。",
            "寄问从公客，家金有几余。"
        ],
        "notes": "",
        "id": "c3e0022381e612e17fb3a33420cbd36c"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "奉酬长文舍人出城见示之句",
        "preface": "",
        "paragraphs": [
            "春分腊雪未全消，凛冽春寒气尚骄。",
            "摄事初忻迎社燕，寻芳因得过溪桥。",
            "清浮蚁酒醅初拨，暖入鶑簧舌渐调。",
            "兴味爱君年尚少，莫嫌斋禁暂无憀。"
        ],
        "notes": "",
        "id": "1fdc9d7cfe02e656b2b2ffc3053d16bb"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "赠徐道士游京师",
        "preface": "",
        "paragraphs": [
            "有客人形善鉴观，过门聊肯驻征鞍。",
            "知予谩失江湖约，笑我甘为簿领官。",
            "卜隠日边龙阙近，去程霜里鹤衣寒。",
            "京师车马飞腾速，别把金波洗眼看。"
        ],
        "notes": "",
        "id": "af81df283254204577699a4965612a30"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "将至嘉禾先寄诸兄弟",
        "preface": "",
        "paragraphs": [
            "半年西走若飞蓬，得禄无多计屡穷。",
            "骥足寒孤甘伏皂，雁群惊迸苦伤弓。",
            "家贫不易新堂构，天幸犹能遇岁丰。",
            "且待归来都讲论，一篙烟水趁霜风。"
        ],
        "notes": "",
        "id": "df0d8bc1485d50f012a21a9aac6303a3"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "送刘吏部得请三茅崇禧观",
        "preface": "",
        "paragraphs": [
            "老臣连上皂囊封，去访三茅驾鹤翁。",
            "曾为苍生论敝事，因从紫府得仙风。",
            "收身物外光阴好，回首人间宠辱空。",
            "果满丹成家法在，应携鸡犬入云中。"
        ],
        "notes": "",
        "id": "3f13206c1f19bdda26024544757999f7"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "和王介甫寄安丰知县修芍陂",
        "preface": "",
        "paragraphs": [
            "雩娄陂水旧风烟，可喜斯民得继传。",
            "万顷稻粱追汉日，五门疏凿似齐年。",
            "才高欲献营田策，公暇还来泛酒船。",
            "称与淮南夸好事，耕歌渔唱已相连。"
        ],
        "notes": "",
        "id": "51a76224504b98d7b5f8331c903502fa"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "和知郡王职方韵同前",
        "preface": "",
        "paragraphs": [
            "邑陂增筑更渊沉，所喜诗筒赏叹深。",
            "楚国老臣千古意，庐江贤守一家心。",
            "淮边野史添新事，垅上春犁诵好音。",
            "兴利劝农真政术，可知为吏得喉襟。"
        ],
        "notes": "",
        "id": "cb951e98d53fd08addb6ff8bbbcf25a8"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "南阳春日十首  其一",
        "preface": "",
        "paragraphs": [
            "城头古木未知春，官柳柔条日日新。",
            "门巷旋开沽酒市，郊原便有踏青人。",
            "风烟乍入禽初好，网罟犹多雉肯驯。",
            "拟为芳时对樽斝，愧无心事乐天均。"
        ],
        "notes": "",
        "id": "680c40722ee876b49db2b5729b8cfb8c"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "南阳春日十首  其二",
        "preface": "",
        "paragraphs": [
            "惓怀春晚脱征骖，官况喧卑昔未谙。",
            "敲扑岂甘忘素业，琴樽犹可助清谈。",
            "窗灯耿耿书开卷，衙鼓冬冬吏放参。",
            "唯有登楼心不惬，乱云堆雾锁东南。"
        ],
        "notes": "",
        "id": "ebf964f1a0e805dd0abc4dee4cdf88d4"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "南阳春日十首  其三",
        "preface": "",
        "paragraphs": [
            "山川随处有芳菲，老大情怀与旧非。",
            "已恨鶑声惊晓梦，岂堪花气著人衣。",
            "家蔬未省添新𣃁，宰木应曾长旧围。",
            "终向畏涂无所得，好风佳月不如归。"
        ],
        "notes": "",
        "id": "78f8786f3b0413344bda08ef8199d3d4"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "南阳春日十首  其四",
        "preface": "",
        "paragraphs": [
            "花前惆怅转难平，屈指光阴已半生。",
            "犹把此身尝患难，不知何日得功名。",
            "未安去住千丝乱，已去悲欢一梦惊。",
            "拟入醉乡销此恨，快风无故析春酲。"
        ],
        "notes": "",
        "id": "b8f0d8c5ae8a68775ff111c064ff087e"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "南阳春日十首  其五",
        "preface": "",
        "paragraphs": [
            "壮怀摧折复何言，齿髪今年老去年。",
            "念远片心飞鸟外，感时双泪落花前。",
            "琴逢遏密生难理，诗拟离骚怨不传。",
            "家在五湖明月里，梦随春水宿渔船。"
        ],
        "notes": "",
        "id": "607aca617b92f3b74c671debb85ccb08"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "南阳春日十首  其六",
        "preface": "",
        "paragraphs": [
            "客宦逢春病眼开，紫荆花下也徘徊。",
            "谩劳人力书千卷，聊寄天真酒一杯。",
            "明代本期无弃物，孤臣何敢自论才。",
            "且欣腐鼠同乌喙，不怕丹山有凤猜。"
        ],
        "notes": "",
        "id": "2395f583c533539946eac2cb46fc4c64"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "南阳春日十首  其七",
        "preface": "",
        "paragraphs": [
            "簿书堆里得天真，谩为浮名役此身。",
            "门柳偶同陶靖节，君羹空羡颍封人。",
            "沙鸥旧许为吾侣，巢燕何曾厌我贫。",
            "已共东风有归约，且从桃李笑今春。"
        ],
        "notes": "",
        "id": "6c5176f449d8babe43b142bad201e7b0"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "南阳春日十首  其八",
        "preface": "",
        "paragraphs": [
            "故园春物有谁同，地尽天垂杳蔼中。",
            "杏火柳烟烧白昼，茶枪笋槊战东风。",
            "桥横酒市青帘出，门对鱼矶小艇通。",
            "谁信南阳楼上客，翩翩归羽欲飞空。"
        ],
        "notes": "",
        "id": "c6ebf622173df8739631903d0872201f"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "南阳春日十首  其九",
        "preface": "",
        "paragraphs": [
            "泽国生涯有钓舟，此身随分狎群鸥。",
            "非关利禄成羁絷，为学文章作赘疣。",
            "病眼看花空溅泪，客颜临镜复包羞。",
            "江东父老应相忆，燕子来时语不休。"
        ],
        "notes": "",
        "id": "516a1fdaf43253cd8aeee1e5ee40bc58"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "南阳春日十首  其一○",
        "preface": "",
        "paragraphs": [
            "半生名宦是涂颜，菽水当年尚可欢。",
            "钟鼎未能光祖妣，牛羊虽美愧杯盘。",
            "五千强诵谁云补，四十无闻得自安。",
            "不觉寻春上台榭，东风吹泪落阑干。"
        ],
        "notes": "",
        "id": "bc5aa8735d32d2bd8df37a099d6b887b"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "和开祖丹阳别子瞻后寄",
        "preface": "",
        "paragraphs": [
            "仙舟系柳野桥东，会合情多劳谪翁。",
            "相对一樽浮蚁酒，轻寒二月小桃风。",
            "羁怀散诞讴歌里，世事纵横醉笑中。",
            "莫恨明朝又离索，人生何处不匆匆。"
        ],
        "notes": "",
        "id": "66e59011273ffeea3dd02dae22d85c37"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "和章子厚闻子瞻买田阳羡却寄",
        "preface": "",
        "paragraphs": [
            "罨画春流藻荇长，吴门菰米鳜鲈乡。",
            "谋田问舍拙者事，寻壑买山君底忙。",
            "出处两忘同旅寓，浊清一种付沧浪。",
            "故人诗酒如驱使，别有甘泉绿野堂。"
        ],
        "notes": "",
        "id": "56861edce2a2d341960f08c0a58687d3"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "次韵酬余彦翔",
        "preface": "",
        "paragraphs": [
            "我惭希世就穷儒，甚矣谋身子更迂。",
            "不共枭狐倚城社，合随鱼鸟乐江湖。",
            "古来只有风猷重，事去情知气味殊。",
            "髀肉纵消吾舌在，任从儿女暗揶揄。"
        ],
        "notes": "",
        "id": "6f493f74848cb389b3d4b828b533b466"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "次韵酬白天觉",
        "preface": "",
        "paragraphs": [
            "人生自致真非策，岁晚无成可复论。",
            "钝驾谩思追骥跃，病巢何敢慕鸿骞。",
            "傲如中散人多疾，辩付南华尽不言。",
            "聊谢高情白夫子，为摅骚兴慰王孙。"
        ],
        "notes": "",
        "id": "d05e3004ffe27d0812fe725abdf7d5f3"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "谢杨都官见惠锦鸡",
        "preface": "",
        "paragraphs": [
            "珍禽流品可褒题，天与文章五色齐。",
            "羽翮已堪攀凤翼，稻粱争合在鸡栖。",
            "应思旧侣雌雄舞，耻学凡群旦暮啼。",
            "好向彩衣堂下养，名郎从此乐持赍。"
        ],
        "notes": "",
        "id": "f020312fa499f34e370ea13d9fd7a94e"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "送李户曹官满还江宁",
        "preface": "",
        "paragraphs": [
            "去程牢落且徘徊，听我高吟侑一杯。",
            "皦日心胸无愧耻，青衫颜色任尘埃。",
            "秦淮形胜多人物，晋室风流入草莱。",
            "归到江山聊洗眼，下僚应不久沉才。"
        ],
        "notes": "",
        "id": "bf715f25adefdd9b78cc23abd3a808f8"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "凤凰台",
        "preface": "",
        "paragraphs": [
            "凤去台存碧草浓，游人来此问遗踪。",
            "故巢风月已千载，好景阑干空数重。",
            "府坐循良黄太守，舆乘仁圣汉高宗。",
            "竹花生子梧桐老，底事丹山信未逢。"
        ],
        "notes": "",
        "id": "95ec86b1e80f6b21c2e0209974efa605"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "十八贤台",
        "preface": "",
        "paragraphs": [
            "台下衣冠已化尘，台前颜色尚如新。",
            "林泉合是修行社，岩穴谁非避世人。",
            "好鸟岂知当日事，幽花何似昔时春。",
            "老僧不解论今古，应笑徘徊问隠沦。"
        ],
        "notes": "",
        "id": "a795da9f0cc5bb9da1709df352a8747d"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "渊明醉石",
        "preface": "",
        "paragraphs": [
            "聒聒飞泉清遶石，悠悠天幕翠铺空。",
            "是非分付千钟里，日月消磨一醉中。",
            "柳絮狂飘荒径畔，菊花仍在旧篱东。",
            "水声山色年年好，堪使游人耻素风。"
        ],
        "notes": "",
        "id": "11d4622af834406465a71fa7299aae75"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "东庵",
        "preface": "",
        "paragraphs": [
            "已怜门巷林中出，况复轩窗水畔开。",
            "冷淡山光明枕簟，动摇波影上樽罍。",
            "坐看天际孤舟失，惯见桑阴五马来。",
            "长恨夕阳吟不足，阑干留共月徘徊。"
        ],
        "notes": "",
        "id": "342ace7af0a5c6029c861a933da7d151"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "太平观",
        "preface": "",
        "paragraphs": [
            "绕绕峰峦玉案围，重重楼殿紫烟飞。",
            "青籐素简天门近，绛节霓旌夜半归。",
            "鹤使每传三岛信，凤书频送九霞衣。",
            "放臣于世惭无补，金萼楼前拜不祈。"
        ],
        "notes": "",
        "id": "3fb04a16b91af33b53c8cd8ded172265"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "东林寺",
        "preface": "",
        "paragraphs": [
            "白髪老僧安住处，青衫司马爱闲来。",
            "松嫌天近株株短，花待春归款款开。",
            "堪信壶中藏日月，谁知云外有楼台。",
            "官卑合是寻山客，不见芳菲意懒回。"
        ],
        "notes": "",
        "id": "f1b85c067c2a4f1686a4914f27cb4498"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "西林寺",
        "preface": "",
        "paragraphs": [
            "东林移宿过西林，风霭萧萧结暝阴。",
            "随处水声喧屐齿，傍人山色上衣襟。",
            "道于尘土知无用，乐在云泉亦损心。",
            "拟付离骚与猿鸟，樵苏应怪久登临。"
        ],
        "notes": "",
        "id": "55ed20720306ec2ab583a256a4c53a49"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "栖贤寺",
        "preface": "",
        "paragraphs": [
            "辟蛇行者应开寺，拭眼高僧尚有坟。",
            "龙带雨归三峡水，鸟衔花出五峰云。",
            "楼台屹屹天宫近，钟磬疏疏俗界闻。",
            "游客不嫌车骑远，岩扃无计长苔纹。"
        ],
        "notes": "",
        "id": "ccd866e1fea19b6060d2fbefd836bbbe"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "万杉院仁宗御书寺额",
        "preface": "",
        "paragraphs": [
            "银钩金榜佛家园，屐齿初来骨髪寒。",
            "天上星辰留翰墨，人闲陵寝閟衣冠。",
            "虬龙拥护神如在，云雾遮藏色未干。",
            "四十二年蒙雨露，草茅犹解泣汍澜。"
        ],
        "notes": "",
        "id": "61d15a360efa31ecd92652a4b98a73bb"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "开先寺",
        "preface": "",
        "paragraphs": [
            "山门屹屹横青嶂，岩屋霏霏带紫烟。",
            "千尺老松当大道，一条飞瀑落中天。",
            "重来览物应相识，此地寻僧似有缘。",
            "自谓读书非俗客，谪官犹得近林泉。"
        ],
        "notes": "",
        "id": "1fcca560aee0c9a9bc1b1d37b1de0aa3"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "新罗岩",
        "preface": "",
        "paragraphs": [
            "万叠青山与世违，一岩云物倚天危。",
            "僧开峭石难行路，猿叫枯松最上枝。",
            "药鼎施人寒种火，菜畦行虎宿无篱。",
            "此中别有忘年事，扰扰红尘死不知。"
        ],
        "notes": "",
        "id": "0feb4b190eb7cbfb4b0fef02d88275d1"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "竹云洞",
        "preface": "",
        "paragraphs": [
            "长干龙老长龙孙，竹里阴阴锁昼云。",
            "莫问何年初入洞，由来一日可无君。",
            "清围栏槛喧难入，翠滴衣裾静欲闻。",
            "会得岁寒看苦节，凭谁吟对雪缤纷。"
        ],
        "notes": "",
        "id": "b9b878e60e65d04f2fcd142c0bf80884"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "峰顶院",
        "preface": "",
        "paragraphs": [
            "自怜随分有仙踪，曾宿金庭第九重。",
            "谁谓谪官真俗吏，还登庐阜最高峰。",
            "坐头平揖千岩月，枕底微闻二寺钟。",
            "归去林泉缘更熟，定应春梦却过从。"
        ],
        "notes": "",
        "id": "7c1a886bc2761d0a38fdc520fa2e6910"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "雪",
        "preface": "",
        "paragraphs": [
            "老来惟有看山癖，踏雪来寻洞府春。",
            "已爱匡庐无俗骨，更逢姑射露天真。",
            "参差玉树千岩里，高下蓝田一水滨。",
            "乘兴去留人莫怪，风流元是剡中人。"
        ],
        "notes": "",
        "id": "80d66d271661324ae4307ab8f2e89bda"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "灵溪观",
        "preface": "",
        "paragraphs": [
            "灵溪流水碧潺湲，溪上清辉弟子园。",
            "白叟荷锄春采药，黄冠敲磬夜朝元。",
            "山中松叶堪为酒，路口桃花似有源。",
            "自是游人无道骨，长生何必五千言。"
        ],
        "notes": "",
        "id": "b75525722af160fe7f811d3fcbc95e00"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "落星寺",
        "preface": "",
        "paragraphs": [
            "何年翠麓浮彭蠡，云是寒星落斗牛。",
            "远水拍天围净界，野僧依石起朱楼。",
            "阑干白日风吹雁，帘幕黄昏月近鸥。",
            "安住自成难老药，不须乘海觅蓬邱。"
        ],
        "notes": "",
        "id": "632bf1f76877b26a77c964053e30d91f"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "承天院",
        "preface": "",
        "paragraphs": [
            "建昌门外小禅居，竹槛松窗静有余。",
            "全近江湖添怅望，乍离城市易清虚。",
            "人思求友听啼鸟，僧爱忘筌看得鱼。",
            "不为山南多胜处，便堪从此驻巾车。"
        ],
        "notes": "",
        "id": "2fa306c3b205e5c0c67669013e235bf9"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "寄星子令柯季立",
        "preface": "",
        "paragraphs": [
            "惯见江湖贱逐臣，去寻岩穴或相亲。",
            "不知金马曾为客，犹得铜章肯借人。",
            "夜夜水声随枕簟，时时林色上衣巾。",
            "题诗半在山南寺，请戒岩僧扫隙尘。"
        ],
        "notes": "",
        "id": "21709d335b060ce4814f199b2c8a07f5"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "寄郏景仁郎中",
        "preface": "",
        "paragraphs": [
            "早岁交情淡已亲，相逢羁旅白头新。",
            "虽惭管鲍论高谊，欲慕陈雷卜近邻。",
            "客舍每罗门外雀，归来还满甑中尘。",
            "明年相逐东林去，未必鲈鱼驻得人。"
        ],
        "notes": "",
        "id": "d7c495ca6eed3b0ee6ec6987005f5681"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "中秋佳月独游垂虹亭有怀胡完夫苏子瞻钱安道  其一",
        "preface": "",
        "paragraphs": [
            "五湖人住觉天宽，有月清秋似广寒。",
            "玉鉴光中数毛髪，长虹背上倚阑干。",
            "栖鸦误晓啼还住，白露沾衣湿又干。",
            "借问姑苏胡别驾，簿书灯火共谁看。"
        ],
        "notes": "",
        "id": "f584df10538028f3bd4aa2d2b074c547"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "中秋佳月独游垂虹亭有怀胡完夫苏子瞻钱安道  其二",
        "preface": "",
        "paragraphs": [
            "月光清极向中秋，千古松陵此夜游。",
            "寥泬更无云碍眼，沧浪合是我维舟。",
            "浮生未有明年约，浅酌聊资到眼留。",
            "辜负金波三万顷，诗豪草圣在杭州。"
        ],
        "notes": "",
        "id": "68e7b2993bd3ec614ee53feeef4ee5d5"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "中秋佳月独游垂虹亭有怀胡完夫苏子瞻钱安道  其三",
        "preface": "",
        "paragraphs": [
            "玉兔光中系小桅，长虹影里倒樽罍。",
            "一年此夜清秋半，万里无云霁色开。",
            "月女婵娟如有旧，波神安稳亦怜才。",
            "合须豪饮酬佳赏，不共乌台御史来。"
        ],
        "notes": "",
        "id": "fb83607bf2fe32256fc779819c7a6066"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "留槎阁",
        "preface": "",
        "paragraphs": [
            "闻说欧川似沃洲，一溪分作两溪流。",
            "长桥跨岸虹垂地，高阁凌空蜃吐楼。",
            "浩荡乾坤供醉眼，凄凉风雨送行舟。",
            "凭谁为问乘槎客，未必无人犯斗牛。"
        ],
        "notes": "",
        "id": "adb68ea51976021bf530c7415f27fee6"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "禹穴",
        "preface": "",
        "paragraphs": [
            "百尺苍坚穴翠岚，天痕非擘亦非镵。",
            "先王图史谁分掌，后世疏慵不复探。",
            "定有龙虬蟠寂寂，何如苔藓乱𩭹𩭹。",
            "老师更说神灵事，只读高碑去未甘。"
        ],
        "notes": "",
        "id": "fa22c087c28fc6266b3d3bd8a712dd83"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "谷帘泉",
        "preface": "",
        "paragraphs": [
            "玉帘铺水半天垂，行客寻山到此稀。",
            "陆羽品题真黼黻，黄州吟咏尽珠玑。",
            "重来一酌非无分，未挈吾缾可忍归。",
            "终欲穷源登绝顶，带云和月弄清晖。"
        ],
        "notes": "",
        "id": "0a3355bca29f4f1886b39b589dc48d4e"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "若耶溪",
        "preface": "",
        "paragraphs": [
            "十里澄溪溪上山，溪光无际照山颜。",
            "天嫌俗眼寻常见，地惜群峰左右关。",
            "蓬岛也应非海外，琼台争合贮人间。",
            "维舟正欲踟蹰饮，坐见苍烟罩翠湾。"
        ],
        "notes": "",
        "id": "4d2d9c560b3d7067f2d413a1cc60e146"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "天池院",
        "preface": "",
        "paragraphs": [
            "此峰巉绝与霄干，峰顶泓澄旱不干。",
            "天下定应添沆瀣，山头信亦有泥洹。",
            "等闲云出千岩雨，取次龙归六月寒。",
            "一勺自堪流万古，何须低处羡波澜。"
        ],
        "notes": "",
        "id": "e4f4dffb78040fa57ba9c91311ec683a"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "题翠峰院",
        "preface": "",
        "paragraphs": [
            "借问鸱夷与季鹰，五湖珍赏复谁曾。",
            "惯看销夏湾头月，唯有莫厘山上僧。",
            "晚渡浪痕沾坏衲，上方云液洒枯藤。",
            "游人欲趁沙鸥去，更伴禅公上翠层。"
        ],
        "notes": "",
        "id": "70107c142b7fe7f56ad1af40f64c1f96"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "青龙江醉眠亭",
        "preface": "",
        "paragraphs": [
            "酒担长轻六印腰，醉中一枕敌千朝。",
            "兴亡藐比荣枯柳，聚散看同旦暮潮。",
            "清兴本应尘外得，香魂徒向水边招。",
            "已闻佳士过从约，不为东风返画桡。"
        ],
        "notes": "",
        "id": "f3ac051a8f3c5b7894ebfec500d03cd7"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "水月院",
        "preface": "",
        "paragraphs": [
            "兴随白鸟汀洲立，步入青林台殿出。",
            "湖脉来通方士泉，山颜分入幽人室。",
            "自苦扁舟每访寻，何年空谷无遗逸。",
            "一夜霜风穿客衣，二十六房皆采橘。"
        ],
        "notes": "",
        "id": "166e2d2a3df732ed5882028dbe6270cb"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "题碧藓亭",
        "preface": "",
        "paragraphs": [
            "潇洒阑干碧玉丛，频来游赏似儿童。",
            "萦回修竹撩清影，刻画新诗绕翠筒。",
            "十载雪霜林色改，几翻风月酒尊空。",
            "子猷老去心尝在，终拟为邻作醉翁。"
        ],
        "notes": "",
        "id": "4a77c39b98362046f7a3bb7ddcb31ea9"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "送喜长老游四明",
        "preface": "",
        "paragraphs": [
            "钓竿无竹月空船，事去朱泾不记年。",
            "一句弗由他物得，此心知与么人传。",
            "无须王老长垂地，掉臂胡僧仰托天。",
            "去问玲珑岩上石，*中谁是我师禅。"
        ],
        "notes": "",
        "id": "5b52f2a7e01b992ef24e8418caaf4e55"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "寄姑苏智肱钱塘文捷二上人",
        "preface": "",
        "paragraphs": [
            "释子纷纷奈汝何，传闻右绕益乖讹。",
            "南山述作那堪毁，西竺师徒果有魔。",
            "群蚁固应随转石，一杯焉可当颓波。",
            "青铜瓦砾皆称鉴，乞与光明岁月磨。"
        ],
        "notes": "",
        "id": "137cd8614b485917e5203d0759d010c3"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "传神悦躬上人",
        "preface": "",
        "paragraphs": [
            "倦辔曾投林下宿，短篷重见越江边。",
            "人归河岳仪型在，事隔桑溟物色传。",
            "弟子共谈庭际柏，公卿多识社中莲。",
            "高风自出空王侣，驰誉丹青是可怜。"
        ],
        "notes": "",
        "id": "73fa8bc4b1218a7724fcfde4f39105e6"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "山中寄姑苏守倅",
        "preface": "",
        "paragraphs": [
            "莫厘山头万家橘，震泽闲人一叶舟。",
            "林袅金丸出篱落，浪喷雪阵上汀洲。",
            "云生缥缈吟魂远，日入穹窿醉望收。",
            "不禁五湖容小隠，为传篇什谢苏州。"
        ],
        "notes": "",
        "id": "4107975468a7eeeaf139bb2618933023"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "过平望驿有怀湖州李使君二首  其一",
        "preface": "",
        "paragraphs": [
            "柳色阴阴平望桥，春流西受霅溪潮。",
            "玉楼有月清光远，苹渚生风丽思飘。",
            "宁使簿书堆几案，已闻歌咏满渔樵。",
            "酒船欲访乌程去，愁费金龟返画桡。"
        ],
        "notes": "",
        "id": "247535e37ab9c3ec977f1027ba0a482e"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "过平望驿有怀湖州李使君二首  其二",
        "preface": "",
        "paragraphs": [
            "凭熊飞隼两溪头，人似冰壶住玉楼。",
            "事逐欢谣入渔钓，诗随秋思满汀洲。",
            "茶收顾渚旗犹卷，酒贳乌程蚁半浮。",
            "去路无多平望驿，客魂秋雨宿扁舟。"
        ],
        "notes": "",
        "id": "37e889d09add86c2ca60e962bba59c72"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "晚秋田间",
        "preface": "",
        "paragraphs": [
            "重到田园草木零，鬓毛萧飒白纶巾。",
            "谩夸孺子能分肉，堪笑书生尚负薪。",
            "静与禽鱼何物我，懒因鸡黍记晡晨。",
            "东篱已有黄金蕊，只欠白衣送酒人。"
        ],
        "notes": "",
        "id": "09e5cc56edf6d23b42978bfc1a65c97c"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "挽邵夫人词",
        "preface": "",
        "paragraphs": [
            "丹阳门第三朝贵，乐寿丝纶五色开。",
            "有助清郎终盛誉，得怜诸子尽高才。",
            "兰雕北畹香犹在，水向东溟逝不回。",
            "原上送车无数目，日西风雨转徘徊。"
        ],
        "notes": "",
        "id": "57e5a7a47a207a8317194cd7e44f45a6"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "挽刘夫人词二首  其一",
        "preface": "",
        "paragraphs": [
            "籍籍家声起草莱，诜诜子舍奉兰陔。",
            "翩翻三凤皆英物，蹭蹬双驹亦骏才。",
            "忆昔彩衣环几舄，于今清血洒棬杯。",
            "何年盛事联簪组，别有丝纶荐夜台。"
        ],
        "notes": "",
        "id": "1252e866a1c386eba5f04577a15f13a5"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "挽刘夫人词二首  其二",
        "preface": "",
        "paragraphs": [
            "卜邻早效三迁教，负米方休百里劳。",
            "乐事难留同逝水，孝思无尽入伊蒿。",
            "万家原上开新冢，旧馆人来奠浊醪。",
            "况有铭诗传不朽，长城千古白云高。"
        ],
        "notes": "",
        "id": "3220b9206bef7b859d57c806a64b20c2"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "挽侍讲先生王夫人诗二首  其一",
        "preface": "",
        "paragraphs": [
            "兰陔堂上此归全，松柏山头有旧阡。",
            "我得遐龄几九十，人依绛帐昔三千。",
            "病时太守和汤药，没后诸生侍几筵。",
            "善化群材同草木，先生恩德重如天。"
        ],
        "notes": "",
        "id": "387ce1f945f7d2049e25ea54a041de9a"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "挽侍讲先生王夫人诗二首  其二",
        "preface": "",
        "paragraphs": [
            "师墙童稚被陶钧，穴凤仍同桂籍春。",
            "岂独慈良尊有道，就论恩分即吾亲。",
            "生前未许升堂拜，原上空陪执绋人。",
            "一曲薤歌难写恨，哀荣千古付苍珉。"
        ],
        "notes": "",
        "id": "117fde71153ec63de35ce6db6359c107"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "山中咏橘长咏",
        "preface": "",
        "paragraphs": [
            "包橘古云美，扬州地所宜。",
            "名存夏后贡，颂见楚人辞。",
            "云梦分膏沃，璇星散陆离。",
            "洞庭仙壤接，震泽水烟被。",
            "柚酢徒然早，柑黄岂厌迟。",
            "封君千户等，老囿万奴随。",
            "秀萼瑶琼缀，青阴幄幕垂。",
            "朱衣霜傅采，素里露含滋。",
            "弱干金丸重，繁条火齐累。",
            "瓜生先作瓣，蚕老不成丝。",
            "爽味钟寒律，殷姿照夕曦。",
            "清香掩兰杜，真液贱楂梨。",
            "拣选收藏日，辛勤种接时。",
            "壤须来处美，移怕树同知。",
            "朱绿争珍旨，荆湘辨等差。",
            "蹊深比桃静，岁晚与松期。",
            "坛甃龟鼋石，园裁枳棘篱。",
            "讨虫烦钻凿，科冗付蒸炊。",
            "穿井防天旱，禳瘟甚岁饥。",
            "向阳删密叶，伐木树低枝。",
            "有义曾分客，无偷不禁儿。",
            "㲏嫌连雨长，老要劲风吹。",
            "满把留长蔕，盈箱藉短茨。",
            "入仓宁愧稻，出汗仅同医。",
            "雅俗传珍惜，深林或弃遗。",
            "稍收先落子，争晒已残皮。",
            "趁市商船急，充庭使驿驰。",
            "公筵荐魁磊，内合送瑰奇。",
            "寄远曾非选，熏藏品最卑。",
            "善生唯计亩，视价旋论赀。",
            "薄探酬来赏，精尝侑举卮。",
            "他年修果谱，应载野人诗。"
        ],
        "notes": "",
        "id": "93bfb43b6427a9104b39b603b1caf848"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "销暑楼",
        "preface": "",
        "paragraphs": [
            "溪上楼台似玉壶，乐郊春物剩昭苏。",
            "贤侯好士簪裾集，暇日开筵锦绣敷。",
            "擘水脍鲈堆白雪，拨醅酿酒滴真珠。",
            "香飘沈穗萦栏角，歌沸梁尘落坐隅。",
            "约略十洲仙界景，依稀九老洛川图。",
            "席中兰语薰相袭，望里莲娃貌亦都。",
            "狂客笑吟聊自若，丈人强健不须扶。",
            "送归千骑堂前月，犹照帘虾一半须。"
        ],
        "notes": "",
        "id": "bf47c8c1c15d9d53ce6e7451b2d684c0"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "弄水亭",
        "preface": "",
        "paragraphs": [
            "未识贵池好，尝闻弄水名。",
            "白鸟鉴中立，画船天上行。"
        ],
        "notes": "",
        "id": "114a3d10b3d76567627f5888d9c99b77"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "寿阳僧房见橘诗",
        "preface": "",
        "paragraphs": [
            "地过长淮种橘难，僧房今见锁朱栏。",
            "秋来頼有黄金实，几被行人作枳看。"
        ],
        "notes": "",
        "id": "8beda8334aee8ef350b56e5b30f69eaf"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "次韵六安魏明府三首  其一",
        "preface": "",
        "paragraphs": [
            "故人方信落江东，开解愁颜与病悰。",
            "自笑漫生湖海上，略无豪气似元龙。"
        ],
        "notes": "",
        "id": "414ccc69500d2d1bef1325762ffffe6a"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "次韵六安魏明府三首  其二",
        "preface": "",
        "paragraphs": [
            "少年心志欲摩空，渐老卑飞悔满悰。",
            "早悟割鸡堪饱腹，不须辛苦学屠龙。"
        ],
        "notes": "",
        "id": "774e51e63575b246109cf8fb16f7bcf0"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "次韵六安魏明府三首  其三",
        "preface": "",
        "paragraphs": [
            "几慕功名逐转蓬，既无成就苦为悰。",
            "不如归听华亭鹤，耆旧于今忆二龙。"
        ],
        "notes": "",
        "id": "d8287bcc8ac5761f2778a31a2f607560"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "宝庆院",
        "preface": "",
        "paragraphs": [
            "小招提在白云层，古殿深龛锁昼灯。",
            "山北远公曾结社，至今犹有种莲僧。"
        ],
        "notes": "",
        "id": "8be155328a9d58c8eb40aaf315ae67e7"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "题𬬻峰阁",
        "preface": "",
        "paragraphs": [
            "为爱𬬻烟拂画檐，小栏今日卷朱帘。",
            "不须更踏山前路，可是人间看得厌。"
        ],
        "notes": "",
        "id": "9ef701e5bf5ac38007b710bee73afe68"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "再经太平观访沈道士不遇二首  其一",
        "preface": "",
        "paragraphs": [
            "行客寻山去又回，羽人依旧未归来。",
            "洞门不锁清风入，黄叶无言下翠苔。"
        ],
        "notes": "",
        "id": "aba277640b8a19c156bec42b84cdf0fa"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "再经太平观访沈道士不遇二首  其二",
        "preface": "",
        "paragraphs": [
            "不见芝岩驾鹤翁，抱琴归去悄无踪。",
            "黄花似有东篱旧，山后山前取次逢。"
        ],
        "notes": "",
        "id": "a24d030f8c11de9db2f10856fa5ad92a"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "兴福院僧房",
        "preface": "",
        "paragraphs": [
            "东西游遍两山村，栀子黄时橘满园。",
            "唯有小轩临小涧，病僧欹枕听潺湲。"
        ],
        "notes": "",
        "id": "328317cc379b323d8a8df39b381c4bd0"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "宿上真宫赠朱道士",
        "preface": "",
        "paragraphs": [
            "栖真必是朱痴后，结宇元因法善孙。",
            "人在地灵治病速，山村讨药夜敲门。"
        ],
        "notes": "",
        "id": "1a844ce79c4374f527f4459bfcdccf8f"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "书通济僧壁",
        "preface": "",
        "paragraphs": [
            "丹包赤实破苍颜，冬至都无十日闲。",
            "剩选黄柑留过客，天寒谁肯更寻山。"
        ],
        "notes": "",
        "id": "a2c24cc16524c22a6b499bffdb0ed8e7"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "上方僧京师识面短句二首  其一",
        "preface": "",
        "paragraphs": [
            "乱云峰顶紫田翁，二十年前辇寺逢。",
            "怪我无成头白早，千金散尽学屠龙。"
        ],
        "notes": "",
        "id": "3d1e4893243a00146098207caae739e2"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "上方僧京师识面短句二首  其二",
        "preface": "",
        "paragraphs": [
            "老僧曾住日边寺，惯识金鞍马上人。",
            "云外不知人易老，从头相问尽埃尘。"
        ],
        "notes": "",
        "id": "6b2c7016939a1bf42f68ab08a93e45a1"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "赠华严院玉真上人",
        "preface": "",
        "paragraphs": [
            "青萝翠竹锁禅关，门对松林第一湾。",
            "白髪老禅应有道，等闲随客过前山。"
        ],
        "notes": "",
        "id": "384d91c2d7edeebe656fdf0d0de2189e"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "上方化成院",
        "preface": "",
        "paragraphs": [
            "琅函密锁君王字，石壁仍刊宰相诗。",
            "无限幽光动岩谷，山深惟有白云知。"
        ],
        "notes": "",
        "id": "a0f2c8544d13422c91dd50322003a91c"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "虎溪",
        "preface": "",
        "paragraphs": [
            "紫霄道士贪云鹤，五柳先生泥酒杯。",
            "不为清风与明月，道人何事过溪来。"
        ],
        "notes": "",
        "id": "d14f0a7f44324c4472d6d7dcbff8d652"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "游天章寺",
        "preface": "",
        "paragraphs": [
            "峻岭崇巅千古在，好风佳月逐时新。",
            "簿书偶是山阴长，觞咏聊同曲水人。",
            "林雀不惊筇竹杖，谿云欲傍接䍠巾。",
            "官粗合有登临分，更待岩花烂漫春。"
        ],
        "notes": "",
        "id": "fad144e046abe91175150dbf6319bdca"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "众乐亭",
        "preface": "",
        "paragraphs": [
            "湖光野色著人衣，众乐开亭此处宜。",
            "击櫂高歌山自响，踏青红影岸相随。",
            "消除矰缴容鸥鸟，改换风烟入柳丝。",
            "荇菜藕花应见忆，短蓬孤榜独来时。"
        ],
        "notes": "",
        "id": "e8141077e6b3235efeeb2ac1f551a6c5"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "西湖",
        "preface": "",
        "paragraphs": [
            "古山泻仙源，坤舆凿虚境。",
            "宝势相回环，穴阑清倒影。",
            "群冰人无惊，泛泛华桨并。",
            "山上放歌行，不少有遗景。",
            "谁意注灵波，溉田三万顷。"
        ],
        "notes": "",
        "id": "d86efb4a405f2323dab8929305ec5b44"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "蛙斋",
        "preface": "",
        "paragraphs": [
            "渴饮尝不足，凿井偶清疏。",
            "井边旧墙屋，涂塈为我居。",
            "念彼作者劳，容膝已有余。",
            "开窗近檐楹，天光满图书。",
            "汲水屡洒扫，尘去延空虚。",
            "外洁内亦清，体胖气加舒。",
            "缅怀埳中蛙，乐岂羡虾鱼。",
            "相君宅新府，文木森周庐。",
            "侯门多结驷，赐金每论车。",
            "身外无我亲，傥来物固疏。",
            "日食夜以息，大小则皆如。",
            "况无百岁人，贵贱同丘墟。",
            "但可蔽风雨，且以永居诸。"
        ],
        "notes": "",
        "id": "4ad7f2110f6a84fa197ff9099e5a2e7f"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "初见庐山",
        "preface": "",
        "paragraphs": [
            "溯洄江上山，千里皆可爱。",
            "忽见匡庐峰，气势一何大。",
            "崔嵬青天屏，叆叇白云盖。",
            "藤萝拂金绳，瀑水挂玉带。",
            "未雨龙穴藏，摩空鸟飞碍。",
            "疑非红尘间，邈在万物外。",
            "闻有高世士，眠云不知载。",
            "饮露餐朝霞，啸月下天籁。",
            "轩冕何足道，天地乃投芥。",
            "吾能与之游，无庸去浮海。"
        ],
        "notes": "",
        "id": "4d8ae3cdaf54e891188811bfee279ab9"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "诗二首  其一",
        "preface": "",
        "paragraphs": [
            "石磴梯山一里高，荒烟源处税渔樵。",
            "官粗事冷人应笑，免对青苗强折腰。"
        ],
        "notes": "",
        "id": "15e8eca73f4799cffb8f17b23bb2cb7e"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "诗二首  其二",
        "preface": "",
        "paragraphs": [
            "自古匡庐是胜游，谪臣何敢计淹留。",
            "城中未有看山处，客馆僧坊谩举头。"
        ],
        "notes": "",
        "id": "9d4f7757bcc3d07d57b73642781af41c"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "虑狱江州晚出浔阳门",
        "preface": "",
        "paragraphs": [
            "浅深秋色看红叶，高下人烟入翠微。",
            "过岭已怜云满𩍐，穿林宁恨露沾衣。",
            "自惭访道来何晚，便好寻真去不归。",
            "本迕朝廷无补报，名山犹幸许相依。"
        ],
        "notes": "",
        "id": "5c20f40e73935a04016df779aea7c4b1"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "黄陵庙",
        "preface": "",
        "paragraphs": [
            "明月辉在天，落日光转地。",
            "天维地轴千万年，粉篁尚有春风泪。",
            "苍梧茫茫九疑高，湘江之水多怒涛。",
            "袗衣不御琴弦绝，黄陵庙前碑已裂。",
            "春禽啼，秋叶飞。",
            "行人舟楫去复返，虞舜南巡胡不归。"
        ],
        "notes": "",
        "id": "26833b4359e665e5099f5329db26edc6"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "圆通行",
        "preface": "",
        "paragraphs": [
            "庐山之西形势聚，无位真人依位住。",
            "地祇掣锁金城开，石龙喷水银潢注。",
            "峰峦约勒万马回，杉松自作千兵护。",
            "宝殿峥嵘跨碧霄，圆容丽服微西顾。",
            "江南妃子亲施田，香饭供僧无亿数。",
            "法焰相传十二人，师泛铁船杨子渡。",
            "杨子渡头秋风高，霹雳驾雪翻惊涛。",
            "中有渔家妙绝手，一钓三山连六鳌。",
            "纵时大地悉震恐，收来尘刹无纤毫。",
            "当年曾许心莫逆，今朝又作圆通客。",
            "挂冠已脱尘俗缘，一心愿住清凉国。",
            "清凉之国进能知，日长马倦人多迷。",
            "从来闻说曹溪路，只今踏断庐山西。"
        ],
        "notes": "",
        "id": "4a74afec6958e141bf713686f22127df"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "诗一首",
        "preface": "",
        "paragraphs": [
            "把酒谓山语，行人亦大孤。",
            "满朝无骨肉，白髪厌江湖。",
            "寒苦谙冰雪，艰难识道途。",
            "相看幸相似，可惜便风无。"
        ],
        "notes": "",
        "id": "12228edfcfb8ba335b46cc9430186c48"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "子隠堂为萧寺题",
        "preface": "",
        "paragraphs": [
            "东城萧寺荒烟内，底事旌旗与客来。",
            "六代豪华归茂草，少年风节有高台。",
            "门前好鸟鸣佳木，径里闲僧扫绿苔。",
            "强为登临一怀古，懦夫芜句两非才。"
        ],
        "notes": "",
        "id": "0dc96f5618b764016986d539f41dbf8f"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "奉慈禅寺",
        "preface": "",
        "paragraphs": [
            "一宿禅关万虑空，明朝更上十余峰。",
            "山依碧落不多远，人在白云无数重。",
            "木末疏钟惊虎兕，门前潴水穴蛟龙。",
            "劳生正负林泉约，犹喜官闲此处逢。"
        ],
        "notes": "",
        "id": "ffe4ee2258da78913aea6bb1820b13f0"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "句  其一",
        "preface": "",
        "paragraphs": [
            "石间圆影叠金波。"
        ],
        "notes": "",
        "id": "74264f252fa623f234c271d5f79e89ab"
    },
    {
        "author": "陈舜俞",
        "dynasty": "宋",
        "type": "诗",
        "rhythmic": "",
        "title": "句  其二",
        "preface": "",
        "paragraphs": [
            "涧含苍壁隠青萝。"
        ],
        "notes": "",
        "id": "1dbdf421fedd13b071b899d164e0608b"
    }
]