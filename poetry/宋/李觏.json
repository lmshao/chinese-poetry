[
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "三贤咏",
        "preface": "",
        "paragraphs": [
            "鲁连誓蹈海，夷齐甘采薇。",
            "秦王不得帝，周武终见非。",
            "轻死议万乘，强哉三布衣。",
            "凡人期贫贱，贫贱岂易欺。"
        ],
        "notes": "",
        "id": "765d2d9fb587908de15cc8b00de74abc"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "和苏著作麻姑十咏 鲁公碑 其一",
        "preface": "",
        "paragraphs": [
            "他人工字书，美好若妇女。",
            "猗嗟颜太师，赳赳丈夫武。",
            "麻姑有遗碑，岁月亦已古。",
            "硬笔可破石，镌者疑虚语。",
            "惊龙索雷鬭，口唾天下雨。",
            "怒虎突围出，不畏千强弩。",
            "有海珠易求，有山玉易取。",
            "唯恐此碑坏，此书难再靓。"
        ],
        "notes": "",
        "id": "f00948522e14b2da4ee24d6f8df76f0f"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "和苏著作麻姑十咏 鲁公碑 其二",
        "preface": "",
        "paragraphs": [
            "收藏在天府。",
            "自非大祭时，莫教凡眼觑。"
        ],
        "notes": "",
        "id": "0201943fd2b29da48f9a0184de32f70e"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "和苏著作麻姑十咏 七星杉",
        "preface": "",
        "paragraphs": [
            "五行兴万类，有象皆在天。",
            "如何彼杉树，反更侔星躔。",
            "予思古昔意，欲媚兹山巅。",
            "草木尚有斗，人物谁非仙。",
            "栽培自何代，衰老今多年。",
            "大旱不减翠，涉春无益鲜。",
            "生当好世界，过尽闲云烟。",
            "房心欲布政，柱石安可捐。"
        ],
        "notes": "",
        "id": "1c29acda96e9764afb1807446384b55a"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "和苏著作麻姑十咏 炼丹井",
        "preface": "",
        "paragraphs": [
            "丹灶久已毁，井泉空独存。",
            "此地非常地，今人非昔人。",
            "我愿刀圭药，轻举朝明宸。",
            "一言洗天日，万物归阳春。",
            "群仙谁嫉妬，使我身漂沦。",
            "俯视废井水，欲饮碍荆榛。",
            "徘徊片云下，泣涕沾衣巾。",
            "少壮几何时，且醉樽中醇。"
        ],
        "notes": "",
        "id": "7862213eb565fc5a155b5fab833f74de"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "和苏著作麻姑十咏 玳瑁石",
        "preface": "",
        "paragraphs": [
            "前有县大夫，取此石为器。",
            "嚣然夸谓予，材与工俱美。",
            "如何尔乡人，器用曾莫备。",
            "无乃居荒陬，俗鄙不喜事。",
            "答云此石坚，攻磨动时岁。",
            "官用钱出民，民用钱出己。",
            "出民官不知，喜事诚可贵。",
            "出己乃伤财，谁能不惜费。",
            "大夫闻此言，如有所忿戾。",
            "今君倡是诗，敢以报嘉惠。"
        ],
        "notes": "",
        "id": "2f2b1c7723a060611d29d9919da04ae4"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "和苏著作麻姑十咏 秦人峰",
        "preface": "",
        "paragraphs": [
            "秦法虽甚苛，秦吏若犹拙。",
            "山林不数里，俾尔逃得脱。",
            "予观后世事，政役火烈烈。",
            "苟非为鬼神，何计避羁绁。",
            "师皇今在御，百事咸均节。",
            "常披诏书意，苦念生财竭。",
            "谁能将顺者，所望在贤哲。",
            "无使峰中人，笑我民屠裂。"
        ],
        "notes": "",
        "id": "1bf50ba6752c69c84b8f0128247631ba"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "和苏著作麻姑十咏 流杯池",
        "preface": "",
        "paragraphs": [
            "幽居久不乐，心死如湿灰。",
            "闻言山有池，仙客曾流杯。",
            "披衫向西坐，欲望无崇台。",
            "何当命游宴，尽聚不羁才。",
            "顾恐狭隘地，未足开吾怀。",
            "仰手𣃁河汉，决向天南来。",
            "移舟复转岳，壅遏成环回。",
            "横持北斗柄，量尽酒星醅。",
            "箕踞接下流，一歃空千罍。",
            "八风助吟倡，万怪供嘲谐。",
            "醉来散发卧，蝇声视霆雷。",
            "冷笑势利子，茫茫尘土堆。"
        ],
        "notes": "",
        "id": "7d08581e06af4dc127f25a95c2d04370"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "和苏著作麻姑十咏 碧莲池",
        "preface": "",
        "paragraphs": [
            "碧莲何岁开，我时不得见。",
            "于今到池上，只有红莲绽。",
            "红莲非丑恶，物以多为贱。",
            "阿蛮虽解舞，不见真妃面。"
        ],
        "notes": "",
        "id": "12c2845a202cdf8a75fc709b6f155b2c"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "和苏著作麻姑十咏 虎跑泉",
        "preface": "",
        "paragraphs": [
            "虎跑本何为，彼将对以臆。",
            "有如大丈夫，卓尔抱刚直。",
            "盗泉既不饮，谮人亦不食。",
            "山中小禽兽，何足劳捉搦。",
            "勇气无所泄，爪地成遗迹。",
            "地神嘉乃诚，水源如开辟。",
            "寻常窃六畜，夜傍人墙壁。",
            "是与豺狼同，闻此宜慙色。"
        ],
        "notes": "",
        "id": "b5b4b2c73b6f03d9c5607842878281b6"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "和苏著作麻姑十咏 丹霞洞",
        "preface": "",
        "paragraphs": [
            "山西十数里，乃是丹霞洞。",
            "直上穷云霓，中宽入罂瓮。",
            "红尘生不识，明月手可捧。",
            "人家千里庭，泉源六月冻。",
            "风雨气势恶，草木精神竦。",
            "灵物少形见，仙官何职贡。",
            "欲缘易厌倦，世事足愁痛。",
            "寄语松上鹤，他年期一控。"
        ],
        "notes": "",
        "id": "9d8b23cda737332a2b4b2c81804f46ae"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "和苏著作麻姑十咏 葛仙坛",
        "preface": "",
        "paragraphs": [
            "仙翁犹在时，坛上何设施。",
            "仙翁一去后，梦草空离离。",
            "下士固大笑，言者多不知。",
            "嗟嗟天壤内，共是枯鱼池。"
        ],
        "notes": "",
        "id": "d55fd9304a1a1693140e1d2c763001b3"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "获稻",
        "preface": "",
        "paragraphs": [
            "朝阳过山来，下田犹露湿。",
            "饷妇念儿啼，逢人不敢立。",
            "表黄先后收，断折伛偻拾。",
            "鸟鼠满官仓，于今又租入。"
        ],
        "notes": "",
        "id": "ba16bf6669eec862fde8bea6f838dddc"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "哀老妇",
        "preface": "",
        "paragraphs": [
            "里中一老妇，行行啼路隅。",
            "自悼未亡人，暮年从二夫。",
            "寡时十八九，嫁时六十余。",
            "昔日遗腹兑，今兹垂白鬓。",
            "子岂不欲养，母岂不怀居。",
            "繇役及下户，财尽无所输。",
            "异籍幸可免，嫁母乃良图。",
            "牵车送出门，急若盗贼驱。",
            "儿孙孙有妇，小大攀且呼。",
            "回头与永诀，欲死无刑诛。",
            "我时闻此言，为之长叹呜。",
            "天民固有穷，鳏寡实其徒。",
            "仁政先四者，著在孟轲书。",
            "吾君务复古，旦旦师黄虞。",
            "赦书求节妇，许与旌门闾。",
            "繄尔愚妇人，岂曰礼所拘。",
            "蓬茨四十年，不知形影孤。",
            "州县莫能察，诏旨成徒虚。",
            "而况赋役间，群小所同趋。",
            "奸欺至骨髓，公利未锱铢。",
            "良田岁岁卖，存者唯莱污。",
            "兄弟欲离散，母子因变渝。",
            "天地岂非大，曾不容尔躯。",
            "嗟嗟孝治王，早晚能闻诸。",
            "吾言又无位，反袂空涟如。"
        ],
        "notes": "",
        "id": "a86199c5dadf8a54ad338a9aabcf70ed"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "寄怀三首  其一",
        "preface": "",
        "paragraphs": [
            "鸟兽死有用，羽角筋革齿。",
            "辇挽入工师，饰作军国器。",
            "玉食白如瓠，暝目已腐秽。",
            "生者不敢留，埋藏与蝼蚁。",
            "百年富贵身，孰若鸟兽类。",
            "唯有令名人，终古如不死。"
        ],
        "notes": "",
        "id": "1d53bf2c45d979afa632deb7f13e684f"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "寄怀三首  其二",
        "preface": "",
        "paragraphs": [
            "根生但为松，翼飞但为凤。",
            "王侯尚可轻，道义本来重。",
            "痴儿似婢妾，寸步矜恩宠。",
            "傍人忍笑时，佯把衣袪弄。"
        ],
        "notes": "",
        "id": "8613e8b4bcd9bb00477e652ae358e391"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "寄怀三首  其三",
        "preface": "",
        "paragraphs": [
            "龊龊复龊龊，浅谋同燕雀。",
            "不思明日忧，但取今日乐。",
            "俗儒抱书卷，未去眼中膜。",
            "谁将古人泪，更为今人落。"
        ],
        "notes": "",
        "id": "c551f0ee3732139e169a37bac7c0045e"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "避暑",
        "preface": "",
        "paragraphs": [
            "富贵责且重，慙耻心如何。",
            "贫贱事易了，饱煖幸已多。",
            "大热火天下，虚堂枕山阿。",
            "拔俗嫌人影，考古分贤科。",
            "潄冷齿双噤，饮香颜半酡。",
            "一跣或移日，遇狂还自歌。",
            "去就各有志，彼此无相诃。",
            "原宪岂尝病，赐也徒来过。"
        ],
        "notes": "",
        "id": "10c03cb923e1e80fd53e594c7eb27c58"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "喜雨",
        "preface": "",
        "paragraphs": [
            "人皆喜膏泽，我独忧丰年。",
            "岁凶已贱籴，年丰安得钱。",
            "赋役忽惊骇，仓廪甘弃捐。",
            "铢铜苟可换，富贾宁我怜。",
            "归来官事了，相吊柴门边。",
            "农夫未尽死，谷价应常然。",
            "王心幸仁圣，分职当忠贤。",
            "谓谷贱为美，咄咄无欺天。"
        ],
        "notes": "",
        "id": "5ba960959e9ebd83f60dde9398306ead"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送上官直",
        "preface": "",
        "paragraphs": [
            "失意多怨尤，有谁能自知。",
            "游人务乞丐，之子唯求师。",
            "成名在积善，干录先阙疑。",
            "根本苟深固，春风谅无私。"
        ],
        "notes": "",
        "id": "b23aea6e24209f92b9508d9554442e93"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "题昱师房三笑图",
        "preface": "",
        "paragraphs": [
            "高僧不出院，屏画三笑图。",
            "客子倦游者，欲去复踟蹰。",
            "古人骨朽不可追，今人相见如古时。",
            "人间触事入吾笑，何必门前有虎谿。"
        ],
        "notes": "",
        "id": "621a5d1097df3cb995d90f619d0f84fe"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "寄祖秘丞",
        "preface": "",
        "paragraphs": [
            "我本山田人，好尚与众异。",
            "平生重交游，所得国无几。",
            "昨者应茂才，西行觑朝美。",
            "时当庆历初，选举实多士。",
            "茫茫帝王州，栖栖远行子。",
            "携钱赁破屋，乞火蒸陈米。",
            "鞍马到即卖，僮仆痴难使。",
            "有时造公卿，努力向廛市。",
            "数步则一歇，长吁乃能起。",
            "衣冠信质野，言语欠婉媚。",
            "阍人顾之笑，将命见而避。",
            "往往得所请，跄跄向前跪。",
            "何能剖怀抱，浪自慕尊贵。",
            "贵人如天神，喘息生云气。",
            "野夫等麋鹿，刍豢非所冀。",
            "归来坐空窗，惆怅夕不睡。",
            "尘埃满须鬓，臭恶入口鼻。",
            "业已辞吾亲，中道岂可废。",
            "僶俛待报闻，愁忧遂经岁。",
            "二年正月晦，闲房适假寐。",
            "有奴来啄门，手披择之刺。",
            "承命惊下床，赤脚误穿履。",
            "从来未识面，只是闻高第。",
            "名显宦且达，见我当何为。",
            "再拜请就席，熟视知可畏。",
            "昂昂貌甚古，崖石掀氛翳。",
            "浑浑气其和，璞玉无芒锐。",
            "高谈贯先哲，雅意在兹世。",
            "昔人相遇间，一言犹合契。",
            "今吾于择之，宁假再三计。",
            "自此习往还，中心蔑疑贰。",
            "如热息广厦，如饥享盛馈。",
            "君授南康守，舟维蔡河涘。",
            "我馆汴之阴，前去路则迩。",
            "时时结帽带，踽踽寻英轨。",
            "众人娇绮罗，相对纫兰芷。",
            "朱弦自三叹，笑杀彼郑卫。",
            "王命有期日，都门一反袂。",
            "君行剧鸿轩，我处近匏系。",
            "旷日及孟秋，皇慈始收试。",
            "崇崇九门开，窈窈三馆秘。",
            "主司隔帘帷，欲望不可跛。",
            "中贵当枨𫔶，搜索徧靴底。",
            "呼名授之坐，败席铺冷地。",
            "健儿直我前，武怒足防备。",
            "少小学贤能，谓可当宾礼。",
            "一朝在槛阱，两目但腭眙。",
            "捉笔析所问，移时数千字。",
            "读书取大者，纤悉或靡记。",
            "炙背虽自奇，宁当至尊意。",
            "龙马腾天衢，驽骀合羞死。",
            "量才与揣命，坦荡更何事。",
            "振衣托归舟，河流迅弧矢。",
            "淮清江且平，逾月在枕几。",
            "及过庐山南，闻君初布治。",
            "船樯既入岸，马首已来暨。",
            "迎我到府署，相见共欣喜。",
            "嫩橘摘千苞，肥鱼斫千尾。",
            "萧晨彻骨清，佳境邀人醉。",
            "高会虽暂欢，故园当速至。",
            "草草成别愁，悠悠渡湖水。",
            "是时东方曙，俄然北风厉。",
            "阳乌畏威逃，江神以儒戏。",
            "气象斗不同，波涛大可悸。",
            "长帆张欲裂，孤舟荡无倚。",
            "或从玉井出，或自银山坠。",
            "篙工敛手立，脉脉无穷泪。",
            "从者闭目坐，嗟嗟不敢视。",
            "我时抚床歌，分作长江鬼。",
            "所恨生劬劳，不孝而已矣。",
            "祸福果无妄，险难行可弭。",
            "脱身得平康，引领望乡里。",
            "厥后过浃日，幸得见维梓。",
            "入门何怡怡，馔具有甘旨。",
            "稚女能纫针，骄儿徧生齿。",
            "芟除闲草莱，疏通旧沼沚。",
            "吾庐可终焉，生计由此始。",
            "郡守方仁贤，学宫盛修理。",
            "踵门致勤恪，命我论经艺。",
            "麻衣何纷纷，乡人子若弟。",
            "不唯务章句，所欲兴礼义。",
            "施为有本末，动静有纲纪。",
            "蚤与鸡同觉，夜与月相值。",
            "孳孳忘饮食，𪛊𪛊在文史。",
            "时附南康书，或逢北来使。",
            "尺素虽满前，话言难到耳。",
            "殆及三年冬，闻君受朝寄。",
            "名称按刑狱，势可平冤滞。",
            "故人渐大任，贱子差自慰。",
            "轩车日已远，翰墨益难致。",
            "薄命良可伤，降灾浑未已。",
            "是年之季冬，举家缠疫疠。",
            "老母尚委顿，微躯盖蝼蚁。",
            "形骸非我有，魂魄与心离。",
            "权柄在鬼物，功力非服饵。",
            "晓突谁能炊，午关犹未启。",
            "荏苒再周月，幸会天不弃。",
            "春风动枯槁，甘雨浇根柢。",
            "行行夏交秋，吉微凶不替。",
            "高堂何戚戚，疾病日攒萃。",
            "一夕脾脏间，发泄不复止。",
            "诘朝问无言，目瞑口齿闭。",
            "号呶诸儿孙，杂沓大鼎沸。",
            "嗟哉当彼时，诚恐弗可讳。",
            "医师相急热，巫觋两经纬。",
            "药草极酸辛，法术殚怪诡。",
            "薄暮乃复苏，逾旬仅知味。",
            "方兹恋庭闱，旋已对狱吏。",
            "试言其所由，内省亦无媿。",
            "有人同州闾，发迹自徒隶。",
            "窃被儒衣裳，曾亡小材技。",
            "突如游京邑，欲以干明叡。",
            "朝家焉可欺，羁旅谋自济。",
            "乃造黄纸书，便取青袍衣。",
            "乘船归南方，敛板谒当位。",
            "自言章奏奇，因藉宦官势。",
            "诏文降自中，宰府不预议。",
            "既云能占天，且曰善兴利。",
            "江淮一经过，郡府十不啻。",
            "到处争逢迎，莫能思处置。",
            "转运苦爱奇，得之如国器。",
            "故使按坑冶，庶可展才智。",
            "小人靡忖度，假宠愈放肆。",
            "行符索吏卒，圈印发传递。",
            "阎闾望尘拜，州县从风靡。",
            "遮道结缯彩，铺筵塞珠翠。",
            "车骑前后呵，给使数百指。",
            "何者为典刑，独自夸爪嘴。",
            "在昔秦无人，绕朝赠之箠。",
            "繄我非聋瞽，碌碌宁不耻。",
            "作书贻谏官，奸诈患不细。",
            "有诏令逮捕，按验取真伪。",
            "是夫知计穷，诬我以罪戾。",
            "上官犹眩惑，准例皆拘系。",
            "幽幽圄犴中，愤愤争竞里。",
            "周旋二十日，乃克见巧敝。",
            "画地尚不入，业棘曷可寘。",
            "惟兹谢吾母，几不全发体。",
            "教道亦难行，凡庸岂同志。",
            "吁哉养英才，徒以钓积毁。",
            "箧书归敝庐，庠门任芜秽。",
            "去年仲夏后，盛暑若火炽。",
            "郊园有余爽，蔬果聊可嗜。",
            "时复观田畴，毕力奉耘籽。",
            "人生但饱暖，此外皆淫侈。",
            "思君非一日，欲去无双翅。",
            "俄闻迁黄州，又说丁丧制。",
            "古来圣与贤，谁不遭丑诋。",
            "蜀日骇狗犬，夏鼎愁魑魅。",
            "人寿有短长，孝子谩忧思。",
            "灭性经所贬，节哀礼为是。",
            "矧夫王佐才，简在唐虞际。",
            "扬名以显亲，报德岂不韪。",
            "加饭苟如愿，苍生犹有恃。",
            "适时匪我长，不朽乃所拟。",
            "道义果弗充，富贵反为累。",
            "回宪本无官，桀纣焉得此。",
            "俗子但相非，吾心已居易。",
            "近者游葛陂，念君在衰枲。",
            "作诗布幽怀，读之勿嗤鄙。"
        ],
        "notes": "",
        "id": "41e8a9d0e4a0be4bf8f2263c211f2bd3"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "名男曰参鲁以诗喻之",
        "preface": "",
        "paragraphs": [
            "孔门有高弟，曾子以孝著。",
            "求诸圣人言，尚曰参也鲁。",
            "才敏谁不愿，顾恐难荷负。",
            "苟无德将之，何益于父母。",
            "昔如吴起者，善兵恶孙武。",
            "啮臂游诸侯，亲丧哀不举。",
            "杨彪有子修，器能颇可取。",
            "一旦以罪诛，舐犊徒虚语。",
            "吾生本薄祜，略无兄弟助。",
            "及汝又一身，不绝如线缕。",
            "祖母唯汝爱，无异所生乳。",
            "宁止托祭祀，亦欲兴门户。",
            "伎俩勿求名，适时乃有补。",
            "计卢勿尚巧，合义乃可处。",
            "持重尚寡过，摧刚庶无惧。",
            "内以保家族，外以扬名誉。",
            "高山在所仰，今人岂殊古。",
            "参鲁为汝名，其字曰孝孺。"
        ],
        "notes": "",
        "id": "af3c193f22daadb0a579174f4484a29f"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "女色无定美赠卿材",
        "preface": "",
        "paragraphs": [
            "女色无定美，宠至美则多。",
            "士才无定称，用显称已过。",
            "长安小家子，粲粲秋池荷。",
            "性慧不觉耻，母怜不如诃。",
            "出户一囊麝，见人双眼波。",
            "情动笑难止，语娇音屡讹。",
            "都人口如沸，观者踵相摩。",
            "因缘幸充选，恩泽成偏颇。",
            "少费万金珠，一呼千绮罗。",
            "佯愁惨白日，猛唾倾天河。",
            "东邻有贤女，春绿涵修蛾。",
            "花艳不栽翦，玉光无切磋。",
            "自小固闻礼，藏头岂知他。",
            "亲戚尚未见，媒官当奈何。",
            "过时谁访问，生世就蹉跎。",
            "岂不有配偶，市里或山阿。",
            "岂不有奉养，舂饎与机梭。",
            "列女不得传，乐府无人歌。",
            "容华日衰落，涕泣坐滂沱。",
            "富贵易修饰，贫贱多笑呵。",
            "柳下无仲尼，小官终灭磨。",
            "进退在勇决，迟疑两皆蹉。",
            "退当事奇伟，夙驾追雄轲。",
            "进当取势位，健笔为干戈。",
            "胡然守一节，独自埋随和。"
        ],
        "notes": "",
        "id": "605284ef1a3b1401363dc864979682b3"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "江亭醉后",
        "preface": "",
        "paragraphs": [
            "平生尚倜傥，壮大苦摧折。",
            "主人能结纳，佳境为铺设。",
            "渺㵿东江来，谽谺暮云裂。",
            "倡女稍多艺，市酒且供啜。",
            "侠气复何聊，心朋幸相悦。",
            "解冠从放荡，大呼谁挽掣。",
            "咄哉千里足，嗟呼三寸舌。",
            "海物唤龙取，天葩令鬼折。",
            "艳唱声非雅，戏谈理当谲。",
            "帷房笑私昵，闾巷嘲琐屑。",
            "更鼓莫催睡，夜风谗去热。",
            "俗士鲜大志，于今重小节。",
            "内行豕在泥，外貌犬伏绁。",
            "吾侪古豪杰，方寸浴日月。",
            "被谤肯自疑，为欢顾犹拙。",
            "放饭彼不慙，使我无齿决。"
        ],
        "notes": "",
        "id": "64cc57b186d327529f8015ad9d414db1"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "寄章友直",
        "preface": "",
        "paragraphs": [
            "人生何足贵，贵在天资秀。",
            "譬如沙石间，金玉岂常有。",
            "有才不善用，多为淫邪诱。",
            "嗟哉栋梁材，往往厄樵手。",
            "章子吾不识，美在众人口。",
            "如何材艺多，四十无所守。",
            "所守者何为，非贵亦非富。",
            "古今圣与贤，历历垂星斗。",
            "景行苟有成，进退无一缪。",
            "不能功天下，尚可名身后。",
            "百年随飘风，白髪勇未鬭。",
            "良时且不反，饮恨唯尸柩。",
            "无谓学已足，大海难掬漱。",
            "无谓过可文，希珍尚磨垢。",
            "智者当自知，既往诚何咎。",
            "西子蒙不洁，见者掩鼻走。",
            "恶人幸斋戒，上帝必孚祐。",
            "相如窃妻逃，犊鼻从沽酒。",
            "一朝赋上林，在汉为称首。",
            "努力念前哲，吾言非子诟。"
        ],
        "notes": "",
        "id": "95a51b58a849e25fefdbc904bcc8aaca"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "中春苦雨书怀",
        "preface": "",
        "paragraphs": [
            "春秋书大雨，三日已为霖。",
            "如何方春时，终月常积阴。",
            "淙空若泉泻，荡地成渊深。",
            "曾无昼夜别，顾恐山岳沈。",
            "疑是天上河，底漏不可禁。",
            "傍无女娲石，欲补难为针。",
            "又疑坎宫水，阳曜所不临。",
            "何等大鬼物，戏把北斗斟。",
            "谁笼三足乌，冷卧空桑林。",
            "勾芒失权柄，羞耻啼盈襟。",
            "枉杀几树花，恣许泥土浸。",
            "或云天有意，欲使诛荒淫。",
            "田谷彼何罪，芽颖当森森。",
            "一粒且漂溺，不啻千黄金。",
            "路绝吊客行，馁我忧巢禽。",
            "风声怒打屋，寒气狞穿衾。",
            "况我出山远，久次兹江浔。",
            "嗟嗟岁月晚，悠悠金玉音。",
            "无聊但诙笑，有得还歌吟。",
            "莫怪旅愁甚，旅人千万心。"
        ],
        "notes": "",
        "id": "9b6ea80cf20e661816d76e2828dfc896"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "弋阳县学北堂见夹竹桃花有感而书",
        "preface": "",
        "paragraphs": [
            "暖碧覆睛殷，依依近朱栏。",
            "异类偶相合，劲节何能安。",
            "同时尽妖艳，无地容檀栾。",
            "移根既不可，洁心诚为难。",
            "外貌任春色，中心期岁寒。",
            "正声尚可听，谁是伶伦官。"
        ],
        "notes": "",
        "id": "c3940daa51c8299545976c6f4ada57e3"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "孤怀",
        "preface": "",
        "paragraphs": [
            "智者在不惑，君子贵知几。",
            "彼昏有耳目，无能辨是非。",
            "蜀犬尽鸣吠，羲轮自光辉。",
            "古人不可作，垂涕沾吾衣。"
        ],
        "notes": "",
        "id": "7e232e38c2306aa416439d4e060c6503"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "读韩文公驽骥篇因广其说",
        "preface": "",
        "paragraphs": [
            "主人渴良马，仆夫念驽骀。",
            "行迟追易及，力少牵易来。",
            "时闻千里足，百箭攒其怀。",
            "主人虽欲买，众口大悠哉。"
        ],
        "notes": "",
        "id": "329d8cc5edf36b6bed4567f7960b4f06"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送陈次公茂材",
        "preface": "",
        "paragraphs": [
            "俗人无心胸，贵伪不贵诚。",
            "口吻当文学，犇走成名声。",
            "之子出蒿莱，行洁业且精。",
            "中美未外发，朴质亡华英。",
            "持此向广众，讵免笑与憎。",
            "况复觅荐举，路险岂易行。",
            "所愿天命泰，因之主者明。",
            "牙弦一鼓时，钟子耳必倾。"
        ],
        "notes": "",
        "id": "8e8402dabc0343b852313c5fe43cc0eb"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "虾蟆",
        "preface": "",
        "paragraphs": [
            "虾蟆尔奚为，合合搅人耳。",
            "在官不为官，在私无私事。",
            "徒将一寸口，日夜相鸣吠。",
            "岂能劖语言，且欲噪梦寐。",
            "何者孔稚珪，爱之如鼓吹。",
            "谁论正与淫，各自有知己。"
        ],
        "notes": "",
        "id": "c9f4e01a047c9218cd40033404f96407"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "惜鸡诗",
        "preface": "",
        "paragraphs": [
            "吾家有鸡母，乘春数子生。",
            "生来逾六旬，互觉羽翼成。",
            "其母且再卵，逐之使离散。",
            "众雏既不来，一子独恋恋。",
            "恋恋不肯离，逐之终不移。",
            "母行无险易，唧唧相追随。",
            "卵生亦云足，母伏窠中宿。",
            "厥子苦无依，攀背如悲哭。",
            "窠中母所安，忍渴复忘餐。",
            "子于背上卧，不舍须臾间。",
            "我时见之喜，异类能如此。",
            "因欲观其终，其终谅何似。",
            "一朝大长成，乃知牝牡情。",
            "膨脝娠在腹，渐见东西行。",
            "行行求饮食，欲以助生息。",
            "卵出子还多，养子何劳役。",
            "朝啄荆草林，暮爪污泥深。",
            "昔时随母意，今作爱雏心。",
            "雏生诚可爱，母老宁忍背。",
            "物性乃不常，使人心欢慨。",
            "物类本无知，无知孰责之。",
            "斯鸡与众异，酷似有天资。",
            "天资以仁孝，变更何太早。",
            "况彼本无知，血毛安足道。",
            "万物灵者人，孰不念其亲。",
            "少艾与妻子，所以夺吾真。",
            "五十慕父母，虞舜称稽古。",
            "埋子得黄金，迩来唯郭巨。",
            "古人往莫追，言之泪沾衣。",
            "斯言足自警，题作惜鸡诗。"
        ],
        "notes": "",
        "id": "ead2d58606b5239db7d0d36e15314495"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "日出吟",
        "preface": "",
        "paragraphs": [
            "日出百鸟喜，覊人懒举眸。",
            "长恨年光缓，禄养未可求。",
            "若至年光过，高堂又白头。",
            "羲和君有知，奈我心悠悠。"
        ],
        "notes": "",
        "id": "b37d122842a920da69916964c0a2d476"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "闻女子虐疾偶书二十四韵寄示",
        "preface": "",
        "paragraphs": [
            "昨日家人来，言汝苦寒热。",
            "想由卑湿地，颇失饮食节。",
            "脾官骄不治，气马痴如絏。",
            "乃致四体烦，故当双日发。",
            "江南此疾多，理不忧颠越。",
            "顾汝仅毁齿，何力禁喘噎。",
            "寄书诘医师，有药且嚼啜。",
            "方经固灵应，病根终翦灭。",
            "但恐祟所为，尝闻里中说。",
            "兹地有罔两，乘时相罥结。",
            "嗟哉鬼无知，何于我为孽。",
            "我本重修饰，胸中掬冰雪。",
            "祸淫虽甚苛，无所可挑抉。",
            "疑是饕餮魂，私求盘碗设。",
            "尽室唯琴书，何路致荤血。",
            "无钱顾越巫，刀剑百斩决。",
            "徒恣彼昏邪，公然敢抄撮。",
            "吾闻上帝灵，网目匪疎缺。",
            "行当悉追捕，汝苦旦夕歇。",
            "慈爱早有加，忆念今逾切。",
            "尘劳差可畏，归计又云辍。",
            "所生能劬劳，祖母矧聪哲。",
            "羸卧纵未苏，抚视谅非拙。",
            "勉勉多自安，风来信勿绝。"
        ],
        "notes": "",
        "id": "5499af6fa1e2a611322a9e3835bc6cb4"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "读史",
        "preface": "",
        "paragraphs": [
            "子长汉良史，笔锋颇雄刚。",
            "惜哉闻道寡，气志苦不常。",
            "心如虫丝轻，随风东西扬。",
            "一事若可喜，不顾道所长。",
            "公言绌原宪，侠贼乃为良。",
            "仁义谓足羞，货殖比君王。",
            "黄老先六经，斯言固猖狂。",
            "吁嗟夫子没，两观无刑章。",
            "予怀班孟坚，驳议何洋洋。",
            "传与后世人，慎思其否臧。"
        ],
        "notes": "",
        "id": "87e5c11ac637d706aef80560ff92fc1b"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "和育王十二题 金沙池",
        "preface": "",
        "paragraphs": [
            "遥闻金在沙，知是虚名号。",
            "世人方竞奢，何兹有遗宝。"
        ],
        "notes": "",
        "id": "38fe538a2c5e6a2560011af0d81afafd"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "和育王十二题 佛迹峰",
        "preface": "",
        "paragraphs": [
            "佛迹空在兹，佛心无处所。",
            "寻迹以求之，似学邯郸步。"
        ],
        "notes": "",
        "id": "cbfd6418bba47a91ca68bf41890d71b2"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "和育王十二题 七佛石",
        "preface": "",
        "paragraphs": [
            "万物虽散殊，孰非道之体。",
            "何必石岩岩，方疑金色臂。"
        ],
        "notes": "",
        "id": "e16f57eb8f57c5a879e86e311aaabf16"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "和育王十二题 袈裟石",
        "preface": "",
        "paragraphs": [
            "梵教一来东，群心日归向。",
            "土石至无情，也作披缁状。"
        ],
        "notes": "",
        "id": "6656b27e279c5bdd34e7ff666f7e4623"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "和育王十二题 明月台",
        "preface": "",
        "paragraphs": [
            "月色固无改，台基亦不坏。",
            "嗟哉玩月人，古来谁更在。"
        ],
        "notes": "",
        "id": "b01ff84a9cd41bd77e2c12b6603eb969"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "和育王十二题 石屏风",
        "preface": "",
        "paragraphs": [
            "形模皆自然，树立岂人力。",
            "松影与秋光，扫成真水墨。"
        ],
        "notes": "",
        "id": "0f961aa6a0042bf5a96bad75ee66e867"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "和育王十二题 灵鳗井",
        "preface": "",
        "paragraphs": [
            "田苗自枯槁，井鳗人所祷。",
            "若教龙有灵，此鱼何足道。"
        ],
        "notes": "",
        "id": "5d68e4c184fef2dec0e317cc44079983"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "和育王十二题 供奉泉",
        "preface": "",
        "paragraphs": [
            "璘师凿此泉，晨夕奉亲老。",
            "因知达者心，岂尝离孝道。"
        ],
        "notes": "",
        "id": "ac766e9a46863780ee9ad227c533afde"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "和育王十二题 育王塔",
        "preface": "",
        "paragraphs": [
            "尝闻有为法，佛说如梦幻。",
            "胡然窣堵波，香花耀凡眼。"
        ],
        "notes": "",
        "id": "f63eef47c47c1dd7383dbc93f568c06f"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "和育王十二题 八角殿",
        "preface": "",
        "paragraphs": [
            "晋后千百年，兹殿俨如昔。",
            "梵宇若皆然，应须省民力。"
        ],
        "notes": "",
        "id": "c69e8275416f50525928baec2a99ed4f"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "和育王十二题 晋年松",
        "preface": "",
        "paragraphs": [
            "典午既陵夷，群材共沦谢。",
            "唯有青青松，于今被王化。"
        ],
        "notes": "",
        "id": "052ce815e7d959e699402bd8691ce77b"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "和育王十二题 重台莲",
        "preface": "",
        "paragraphs": [
            "长疑佛界中，天女来行乐。",
            "为怕山风寒，仙衣尽重著。"
        ],
        "notes": "",
        "id": "dcff5329ec6b3985570645f147343781"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "美女篇",
        "preface": "",
        "paragraphs": [
            "繁霜毒春木，花开苦不早。",
            "愚夫择利婚，美女贫中老。",
            "曷不冶颜色，门前车马道。",
            "闺房有礼文，自衒谁言好。",
            "俗态竞朱粉，古心慕苹藻。",
            "所期君子恩，卒以慰枯槁。"
        ],
        "notes": "",
        "id": "c62026a4220e35159b17f76e6e29f672"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "苦热夜",
        "preface": "",
        "paragraphs": [
            "荧荧背明灯，黯黯垂疎帷。",
            "阶庭岂不好，蚊虫苦相期。",
            "坏扇无清风，暗树多斜枝。",
            "屈指出泉侣，寂寥空所思。"
        ],
        "notes": "",
        "id": "c1f85e0e4e8190f553bb4b0795525c0a"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "丐僧",
        "preface": "",
        "paragraphs": [
            "靡靡步康衢，喋喋问流俗。",
            "谁将今日财，愿易来世福。",
            "休论身善恶，佛眼重金玉。"
        ],
        "notes": "",
        "id": "33e71a9058803b599f30ad1251437966"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "闵俗",
        "preface": "",
        "paragraphs": [
            "君门若无禄，陈编孰能读。",
            "公庭若无法，秽德谁不足。",
            "煦煦儒者言，沈沈小人腹。",
            "伤心勿复道，拂弦寄清曲。"
        ],
        "notes": "",
        "id": "37decd1def824009e300865173e5a770"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "感叹二首  其一",
        "preface": "",
        "paragraphs": [
            "世常羞贫贱，贫贱非我羞。",
            "道成不见取，贫贱谁之由。",
            "陛楯拥尧舜，廊庙居伊周。",
            "面对岂无说，咫尺路阻修。",
            "浮云关太虚，白日光逆流。",
            "嗟尔临人者，蔽贤天所仇。"
        ],
        "notes": "",
        "id": "3826a23038faaa02131cfcabfd9e18f2"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "感叹二首  其二",
        "preface": "",
        "paragraphs": [
            "得志万罪消，失志百丑生。",
            "谁云王路宽，枯槁不敢行。",
            "出言到口角，缩舌悔恨并。",
            "自省由若此，况乃蚩蚩氓。",
            "故知当今贤，未有非簪缨。"
        ],
        "notes": "",
        "id": "35fa9e97f2440c822978511daece12aa"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "寄邻父",
        "preface": "",
        "paragraphs": [
            "离山阙归期，滞踪如在狱。",
            "他门一脔炙，贱子万端辱。",
            "吟忆圃花尽，梦知原麦熟。",
            "公言富贵迟，何似耕获速。"
        ],
        "notes": "",
        "id": "75a102edc05bf7abab7ad7e6a7907125"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "竹斋题事",
        "preface": "",
        "paragraphs": [
            "低斋结空野，小竹移孤林。",
            "斋闲竹浄好，日媚幽人心。",
            "南方夏厌暑，独此留残阴。",
            "戛雨挫促梦，穿风搜凉襟。",
            "长茵展丽藓，乱歌奏欢禽。",
            "侍奴裹村服，语客抛尘簪。",
            "志高成利讐，思爽生诗淫。",
            "值圣喜盈卷，感古悲入琴。",
            "山迎稳履远，月劝澄杯深。",
            "荣名虽未染，幸亦非堙沈。"
        ],
        "notes": "",
        "id": "1d0907ca38dc6cb07a9acc8bf0e981d4"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "赠黄秀才别",
        "preface": "",
        "paragraphs": [
            "朝闺入有籍，疏远难见君。",
            "世眼不识道，贫贱无高文。",
            "兰蕙生同草，鸿鹄心在云。",
            "赠子喜别离，儿女安得闻。"
        ],
        "notes": "",
        "id": "1311797d6c929244cfe2f58f5b8c0f16"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "雨中作",
        "preface": "",
        "paragraphs": [
            "群阴侮阳德，雨阵春嘈嘈。",
            "白晓惨成夜，瓦口生飞涛。",
            "凝云列山韒，冷气攒衣刀。",
            "径闹有松竹，庭卧唯蓬蒿。",
            "花淫得罪陨，鶑辩知时逃。",
            "隰苗出水短，木菌随日高。",
            "微吟雅于乐，快饮甘如膏。",
            "朱曦待未见，天盖空牢牢。"
        ],
        "notes": "",
        "id": "8bb98b2cf232fe9750a1249b6d0cc69a"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "独居",
        "preface": "",
        "paragraphs": [
            "苔根跨阶发，白雨满四簷。",
            "春眠嬾下枕，日午谁开帘。",
            "浮尘裹酒榼，馁虫镂书签。",
            "荣乐岂不欲，非义固所嫌。"
        ],
        "notes": "",
        "id": "04ad3475a927d814244327ef6b75ca36"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "闵雨诗",
        "preface": "",
        "paragraphs": [
            "吴江之南，是曰丰国。",
            "五种之生天下食，一岁不登，吾民菜色。",
            "如何天不仁，纵彼旱孽称其神。",
            "矫矫赤龙推火轩，来自东南山。",
            "咸池愞水不敢沃，阳侯失色愁烹煎。",
            "况兹畎亩流涓涓，何足吸之唇齿间。",
            "但见禾与黍，蓬勃红尘起。",
            "土伯敕其属，扫路迎饥鬼。",
            "哀哉氓蚩蚩，托身釜鬲惟蒸炊。",
            "小人怨咨君子知，天生天杀今其时。",
            "我闻皇穹大德在生育，爱养万物同婴儿。",
            "产民之身赋民食，中道绝之何所为。",
            "当时冥冥间，委作非其宜。",
            "山川之神各守土，群龙受位司天池。",
            "上帝当轩亲戒敕，十日一雨无愆期。",
            "帝心仁且信，临下固不疑。",
            "谓言庶事有分职，屏去视听思无为。",
            "安知愚下鬼，负德孤恩难制指。",
            "弄天之权侮人命，贪嗜牛羊邀祭祀。",
            "忽焉一物不称情，因教此旱灾生灵。",
            "雷霆之官畏罪莫敢谏，头枕天鼓眠不醒。",
            "帝在紫微垣，下隔千里云。",
            "徒劳衔血向空哭，帝心虽圣安得闻。",
            "北斗侍帝侧，斡运气母均四时。",
            "五星暨众宿，照曜亡偏私。",
            "夫何容此鬼，恣行胸臆轻天威。",
            "定是机务繁，耳目有所遗。",
            "小臣亦何者，草莽负奇节。",
            "欲系神颈无长绳，欲斩龙头剑锋缺。",
            "皇穹如未察凶邪，空使小臣心鬰结。"
        ],
        "notes": "",
        "id": "d31b713fd2a08a17b429b63e34c88fd0"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "访周道士",
        "preface": "",
        "paragraphs": [
            "岂无饮食奉欢乐，亦有宾客相追游。",
            "宿酲在枕或时起，俗话入耳令人羞。",
            "偶随贤友访仙子，一临花槛斟瓷瓯。",
            "尘埃何处是浮世，松竹此地长清秋。",
            "古来扰扰富且贵，天下茫茫公与侯。",
            "盖棺事了何足数，乘兴啸傲真良筹。"
        ],
        "notes": "",
        "id": "c5cdbfe64a80121d17bd8e3b3ba0fbe4"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "甘露亭诗",
        "preface": "",
        "paragraphs": [
            "乾坤父母莫匪慈，胚胎亿兆成角覊。",
            "其间哺乳不及处，有时泣杀呱呱儿。",
            "南川上游号沃野，景祐丙子尝凶饥。",
            "新田始苗旧谷罄，十室八九无晨炊。",
            "伏阴何者不仁甚，酿作水灾来助之。",
            "烟煤刷天雨汁黑，呕山泄谷争奔驰。",
            "横流一夜打城郭，万弩窃发穿毛皮。",
            "东隅有洲尸揖揖，如蚁欲走遭水围。",
            "屋根无力树腰折，蛟蜃食人犹择肥。",
            "涛波一望万山阻，六亲不得相扶持。",
            "国子刘公好仁者，惟时假守兹军麾。",
            "民生在我不在命，告舟往救无敢违。",
            "童儿赤立妇女困，载之刳木何累累。",
            "泥沙外冷内饥渴，口噤不语如狂痴。",
            "牵挛坐卧满府舍，赋以酒饮加𫗴糜。",
            "随流往往亦不死，远在百里无人知。",
            "捐金购得问氏姓，召使亲族携之归。",
            "司农仓廪尽发出，不待奏报先施为。",
            "有余况可补不足，大贾蓄家如响随。",
            "来瞻去察夜继昼，赤热不忍荫华榱。",
            "由斯一郡十万户，饿肤日月生膏脂。",
            "存者相保没者葬，唐虞仁寿重敺跻。",
            "圣主养贤贤养物，气和郁郁通高卑。",
            "城西老宫古松径，一朝坠露甘如饴。",
            "千柯万叶结不解，玉阶琼树光离离。",
            "甿俗奔走竞观覩，手攀口吮同赍咨。",
            "学老之人周氏子，好善不类黄冠师。",
            "欲令事迹绚久远，筑亭其地高巍巍。",
            "公之归朝不可借，松树至今犹未衰。",
            "我作此诗揭亭上，他年堕泪如羊碑。"
        ],
        "notes": "",
        "id": "66a4a66778ca050d8f75d14483a29bee"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送丘寺丞",
        "preface": "",
        "paragraphs": [
            "嗟予兀兀何施为，学无异意唯传师。",
            "尝言先圣所述作，人事而已亡他岐。",
            "安知步步有天道，繄我丘师能识之。",
            "春秋下应三千岁，雅颂周流十二支。",
            "阐幽大传与隠旨，图写转匝成圆规。",
            "劳兄示我复教我，一字不晓如痴儿。",
            "文侯听乐唯恐卧，今我幸免指目皮。",
            "丘明子夏言不及，我兄所得何神奇。",
            "直疑前身是颜子，独受师说无人知。",
            "又疑梦寐感灵怪，常与周孔相追随。",
            "不然悠悠千载后，何传何习遽如斯。",
            "穷愁著书古有例，昨官闽中今海涯。",
            "海涯路远学者少，斯道未有施行时。",
            "圣皇诛赏甚明白，归来奏牍无迟迟。",
            "江南腊雪片如掌，酒花上面寒力衰。",
            "是非得失从此止，马头一别东西驰。"
        ],
        "notes": "",
        "id": "d2dfaf4dcdfc238d20c48bbf5251cde7"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "答缘概师见示草书千字文并名公所赠诗序",
        "preface": "",
        "paragraphs": [
            "佛繇西域渐中土，欲使群心皆鼓舞。",
            "若颛梵语及胡书，昧者虽从明孰与。",
            "其徒往往多材能，暗结时贤为外助。",
            "远公自昔来庐山，夸逞莲花邀社侣。",
            "吁嗟君子遭乱邦，舍此未知何处去。",
            "迩来一行善记览，啮破乾坤寻历数。",
            "或攻文苑掠芬香，辞则贯休笔怀素。",
            "其余曲艺与小诗，布在人间难悉数。",
            "贤豪大抵多怜才，引致门墙无龃龉。",
            "其人既重法亦尊，羽翼大成根本固。",
            "我缘山谷见不远，缁褐憧憧尽愚鲁。",
            "坐量此去朋党衰，纤缟焉能拒强弩。",
            "去年有使自番阳，手藉一函来我所。",
            "发函乃是缘概书，千字满前云缕缕。",
            "众人饱食己用心，欲噍伯英肥美处。",
            "当时名士嘉其能，长序短篇聊绣组。",
            "因思幅员千万里，如师之能更几许。",
            "以儒辅释日益多，何恤区区一韩愈。"
        ],
        "notes": "",
        "id": "52fe1b79b28f17822103b9d26ba1e457"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "春社词",
        "preface": "",
        "paragraphs": [
            "吴台玩春锁春色，雨刷花光入龙国。",
            "田边大树啼老鸦，野云痴醉寒查牙。",
            "年华欲住风雷恶，兰脸知秋泪先落。",
            "时荣时谢无了时，扶起混沌须神医。"
        ],
        "notes": "",
        "id": "d3b32688163f25f3607773161a0b1d5d"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "闻训狐",
        "preface": "",
        "paragraphs": [
            "昔年因读昌黎文，知有训狐犹未真。",
            "客堂昨夜灭烛后，一声窃发诚惊人。",
            "慈母入席匪虚语，据此麄暴谁敢闻。",
            "杀人之子养尔子，天地不管胡为仁。",
            "岂无鹰隼善搏击，去路昏黑难相亲。",
            "亦有弓矢可弹射，却恐误中东西邻。",
            "我今独处虽无惧，聒不得睡宁不嗔。",
            "尝闻凤凰百鸟君，丹穴万里谁龙言。",
            "行当整顿九韶乐，奉迎綷羽掀重云。",
            "直前再拜列尔罪，尔躯何足为灰尘。"
        ],
        "notes": "",
        "id": "08370c33e26c1c61b6221de41385a5a1"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "闻喜鹊",
        "preface": "",
        "paragraphs": [
            "翩翩者鹊何品流，羽毛白黑林之幽。",
            "生平智力可料度，有巢往往输鸣鸠。",
            "天然却会报人喜，愚儿幼妇唯尔求。",
            "万声千噪几曾验，闻者终是轩眉头。",
            "从来乌鸟爱反哺，孝慈情性谁可俦。",
            "其间于事最先见，告人凶祸令人忧。",
            "忧时不肯自修饰，祷请神鬼争啾啾。",
            "告之愈验愈见恶，共去灾患鸦之由。",
            "弹丸瓦石相驱逐，名园佳树难依投。",
            "忠言逆耳世罕用，属镂曾割伍员喉。",
            "莫笑后来司马公，事事称好真良谋。"
        ],
        "notes": "",
        "id": "30ce297c8672552af24b870e19229f9b"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "解汤延祖字",
        "preface": "",
        "paragraphs": [
            "仲尼作经授曾子，明稽至孝之终始。",
            "始于事亲终立身，以是扬我于后世。",
            "大雅有言念尔祖，述修其德乃为美。",
            "圣训昭昭十八章，写之琬琰千余岁。",
            "汤生本由义方教，石磨沙荡求成器。",
            "其名延祖有意哉，吾以子立为之字。",
            "立身之道将何如，非曰凡人富与贵。",
            "不贤而位何能为，蝇虫岂不披红紫。",
            "周公亦人舜亦人，口衔日月坐天际。",
            "勗哉见善勿迟疑，往往后生诚可畏。"
        ],
        "notes": "",
        "id": "0cc377f92775278b81d42b81c02ecb0a"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "咏竹",
        "preface": "",
        "paragraphs": [
            "外边虽节目，内裹却空虚。",
            "从来汗流浃，只为写经书。"
        ],
        "notes": "",
        "id": "c565ea27e1ee6b702cad7abb63fbc4bb"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "霜",
        "preface": "",
        "paragraphs": [
            "夜落无人见，朝看到处新。",
            "非君有分别，力不奈松筠。"
        ],
        "notes": "",
        "id": "ea5361ab114c56e31e0f1af4be77f04e"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "冰",
        "preface": "",
        "paragraphs": [
            "水性本来弱，渐寒成此坚。",
            "东风有时到，几日是残年。"
        ],
        "notes": "",
        "id": "88cd4ddfca28b9c6ecbc8f951c347bca"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "鹅",
        "preface": "",
        "paragraphs": [
            "逸少曾留玩，人因唤右军。",
            "鸟名加爵号，不离羽毛群。"
        ],
        "notes": "",
        "id": "358ec70ee52bad282092d7a45ec2342b"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "鸭",
        "preface": "",
        "paragraphs": [
            "庶人常用贽，贵在不飞迁。",
            "饱食待庖宰，虚教两翅全。"
        ],
        "notes": "",
        "id": "a3dccf851d380c1c305e09fa96bc9865"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "惜才",
        "preface": "",
        "paragraphs": [
            "丑妇易为洁，愚儿多守纯。",
            "天将恶文采，万物恐无春。"
        ],
        "notes": "",
        "id": "6927fbb9aceaab837727215508a5b53c"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "山舍寓止",
        "preface": "",
        "paragraphs": [
            "无计奈踈拙，走逃云水隈。",
            "鹤饥虽厌夜，龙睡却嫌雷。",
            "师友关千古，穷通付一杯。",
            "商岩版筑者，底处有梯媒。"
        ],
        "notes": "",
        "id": "eeaf9622eb5cd495cf2a95b6e03a3ec7"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "东岩精舍",
        "preface": "",
        "paragraphs": [
            "像设彼何时，高僧白衲衣。",
            "水寒吞日气，树老惯霜威。",
            "幡影捎天近，钟声落谷微。",
            "可怜成道易，无事即无机。"
        ],
        "notes": "",
        "id": "c056e3bb94f15d6337ff3dc343615661"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "闲夜",
        "preface": "",
        "paragraphs": [
            "披衣坐小亭，夜气拂人清。",
            "月暗先成晕，虫吟不识名。",
            "举杯期混沌，开卷赏茎英。",
            "此兴知谁会，松风鹤睡惊。"
        ],
        "notes": "",
        "id": "10e835bad14c0e667ff5b5be33a42b30"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "雾",
        "preface": "",
        "paragraphs": [
            "光明人所好，幽暗此何为。",
            "树在谿无影，禽来鹘未知。",
            "爱花留润与，避日卷阴移。",
            "底事偏相恼，天涯欲望时。"
        ],
        "notes": "",
        "id": "585449526965b45c967faf653dbb70f7"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "自咏",
        "preface": "",
        "paragraphs": [
            "俗态共纷纷，吾心谁与论。",
            "几因清夜梦，还见古人魂。",
            "师域宁无乐，文家别有尊。",
            "此身聊自足，独恐累儿孙。"
        ],
        "notes": "",
        "id": "557ee7fd5a94e6dfc35b85d649fabf76"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "睡思",
        "preface": "",
        "paragraphs": [
            "俗语不入耳，旅愁还到心。",
            "坐多浑易厌，梦好欲重寻。",
            "暴雨撩蓬响，残阳过岭阴。",
            "回看犇竞苦，此兴贵南金。"
        ],
        "notes": "",
        "id": "0f878940e6d69f4329cb192c2757a78b"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "秋热",
        "preface": "",
        "paragraphs": [
            "江湖限南鄙，秋令到还稀。",
            "节换空看历，人闲未趁衣。",
            "齐纨方得意，厦燕莫言归。",
            "祗有松筠径，风高暑气微。"
        ],
        "notes": "",
        "id": "2e146a478ce8be2e5fda479907c6b0c4"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "鉴湖夜泛",
        "preface": "",
        "paragraphs": [
            "明月到樽前，拏舟古岩边。",
            "乱山斜入雾，远水倒垂天。",
            "酒气薰龙戏，歌声弄鹤眠。",
            "回头嗤李郭，此外更无仙。"
        ],
        "notes": "",
        "id": "02a40831556ca2b6e83ae91f15c7c3a7"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "池亭小酌",
        "preface": "",
        "paragraphs": [
            "客思都无著，临池一醉歌。",
            "唤春呈物象，移性入天和。",
            "月影碎荆玉，波纹纬蜀罗。",
            "相看尽仙骨，俗态已无多。"
        ],
        "notes": "",
        "id": "3c73b1649d5bf8a8e320fe0a2c580e45"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "回胡舜元赋稿",
        "preface": "",
        "paragraphs": [
            "一把长篇读，惊嗟即过旬。",
            "谁知后来者，还似老成人。",
            "古训但时习，英辞当日新。",
            "慙无称荐力，空此见天麟。"
        ],
        "notes": "",
        "id": "955a86bee24532df13112150b91173f9"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "回黄通诗篇",
        "preface": "",
        "paragraphs": [
            "老杜没已久，嗟哉吾子心。",
            "时人任诟病，独自革浮淫。",
            "美玉宁须琢，朱弦岂在音。",
            "钟期如未见，慎勿等闲吟。"
        ],
        "notes": "",
        "id": "e70d3d80d2de2f118d7cb48db667b215"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送路拯北游",
        "preface": "",
        "paragraphs": [
            "六月地欲赤，驱车河朔行。",
            "王师备戎羯，游子念功名。",
            "尽识山川险，深穷彼我情。",
            "归来具封奏，直上请长缨。"
        ],
        "notes": "",
        "id": "f4e7457c4780106fc3e35d92dc03f33b"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "感事",
        "preface": "",
        "paragraphs": [
            "太平无武备，一动未能安。",
            "庙算何时胜，人生到处难。",
            "役频农力耗，赋重女工寒。",
            "祗有旴江守，怜民不爱官。"
        ],
        "notes": "",
        "id": "6026e6a554018385301899aa218c76fc"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "闲居",
        "preface": "",
        "paragraphs": [
            "无物可劳情，空郊日闭扃。",
            "雨吟春破碎，贫饮客凋零。",
            "世事重江险，才名一梦醒。",
            "同心祗松栢，见我尚青青。"
        ],
        "notes": "",
        "id": "8429d05354c9930c7dd290ae432a192d"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "萍",
        "preface": "",
        "paragraphs": [
            "尽日看流萍，谁原造化情。",
            "可怜无用物，偏解及时生。",
            "泥滓根萌浅，风波性质轻。",
            "晚来堆岸曲，犹得护蛙鸣。"
        ],
        "notes": "",
        "id": "1176f5a477decb08186d6dee7b11bd07"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送张鬷嘏",
        "preface": "",
        "paragraphs": [
            "人意皆怀土，嗟君无故园。",
            "欲行须尽室，此去又他门。",
            "静里文章好，贫来节行存。",
            "振淹知有日，倚伏岂虚言。"
        ],
        "notes": "",
        "id": "c06879439542e3f8dac32f4f598b0595"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "村行",
        "preface": "",
        "paragraphs": [
            "产业家家坏，诛求岁岁新。",
            "平时不为备，执事彼何人。",
            "朱户仍奢侈，柴门转窭贫。",
            "若非衢室畔，无用说悲辛。"
        ],
        "notes": "",
        "id": "4df7fddca183a0b9ca6343f90a2a18d3"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "感怀寄择之",
        "preface": "",
        "paragraphs": [
            "众人皆锐进，唯我复幽居。",
            "虑远梦多乱，身闲气不舒。",
            "干求非禄位，好尚岂诗书。",
            "日夜又日夜，霜寒鬓发疎。"
        ],
        "notes": "",
        "id": "c41db4e791b57e47a94dfad20fe3dd99"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "鸡",
        "preface": "",
        "paragraphs": [
            "嗟尔羽虫类，昂然冠距麄。",
            "徒为识昏晓，犹未免庖厨。",
            "年少苦令鬭，主人频见呼。",
            "宁思避弋者，天外去鸿孤。"
        ],
        "notes": "",
        "id": "291a84b709cf62d6d3f5e2b228708d85"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "堂西夜坐",
        "preface": "",
        "paragraphs": [
            "炎蒸得避处，铺席对西墙。",
            "有月树阴黑，无风山气凉。",
            "聚蚊妨袒裼，饮井当壶觞。",
            "妻子讵知我，笑言皆在傍。"
        ],
        "notes": "",
        "id": "0f1f15cf22ea557e096525569ba3b915"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "寄题陈适追养亭",
        "preface": "",
        "paragraphs": [
            "筑室先茔下，哀心有所归。",
            "每来开户牖，浑似恋庭闱。",
            "丘木成风树，衰裳换彩衣。",
            "吾生与君类，东望涕交挥。"
        ],
        "notes": "",
        "id": "e26e9c0eaf28f177b8a79020d0c92b12"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送宜黄柳尉",
        "preface": "",
        "paragraphs": [
            "荒郊人事绝，欢喜见时髦。",
            "旧业椽为笔，新官草染袍。",
            "幽明终考绩，州县岂徒劳。",
            "况有松筠性，凌寒节更高。"
        ],
        "notes": "",
        "id": "28dea59346cf2e611b4a8e7b7caf838e"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送君俞",
        "preface": "",
        "paragraphs": [
            "之子来相问，吾言岂不诚。",
            "文章难得理，声律易求名。",
            "贫甚须清节，亲安莫远行。",
            "异时如有立，宗族亦知荣。"
        ],
        "notes": "",
        "id": "33b8390d357761f879b6f40420e53bf7"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送黄秘丞",
        "preface": "",
        "paragraphs": [
            "天下为人子，何人似庆门。",
            "二亲皆白首，同日拜皇恩。",
            "就养兰生畹，娱宾酒满樽。",
            "自嗟偏侍早，相送只销魂。"
        ],
        "notes": "",
        "id": "5a7fbe3693c0b6845d7185763fbd3baa"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "寄题廖说蒙亭",
        "preface": "",
        "paragraphs": [
            "圣人虽在上，君子有穷时。",
            "自得山居乐，何须世俗知。",
            "夜多松月分，凉与水风期。",
            "只恐亨通去，清闲却付谁。"
        ],
        "notes": "",
        "id": "8cae4bf7d3a148ad4341e16bcd5d095a"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "晏起",
        "preface": "",
        "paragraphs": [
            "贫士无所务，闲眠常起迟。",
            "谩劳鸡口唤，不奈睡魔欺。",
            "宿酒犹薰脑，朝饥未到脾。",
            "谁能空汲汲，肉食自谋惟。"
        ],
        "notes": "",
        "id": "8f17830a6590a00bbac1b1cc90ab4fff"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "养疾",
        "preface": "",
        "paragraphs": [
            "少小唯贪酒，病来才信医。",
            "问方逋客许，寻药野人疑。",
            "夜捣全听惯，寒煎觉沸迟。",
            "古贤曾爱死，此意亦谁知。"
        ],
        "notes": "",
        "id": "5c159adef32186ab9ad6d9886379802f"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "远山",
        "preface": "",
        "paragraphs": [
            "最能牵病眼，天际一山横。",
            "尽日是秋色，无人知地名。",
            "暗时云自合，缺处路应平。",
            "才子沾衣泪，千秋共此情。"
        ],
        "notes": "",
        "id": "8e7e7bd3611eda59b03ebf9ebd97446b"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送吴伯华",
        "preface": "",
        "paragraphs": [
            "典学淡无味，畏涂来几程。",
            "举家应好事，努力为求名。",
            "馨膳南陔远，运环昨梦惊。",
            "寿觞何以荐，经术抵金籝。"
        ],
        "notes": "",
        "id": "455ac1eb453fd6cb7555a1e1c606fd14"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "次韵陈殿丞除夜感怀",
        "preface": "",
        "paragraphs": [
            "浮世因循过，流年次第新。",
            "回思旧来事，都似梦中人。",
            "不饮偏嫌雪，多愁却怕春。",
            "星魁欲寅位，五鼓莫频频。"
        ],
        "notes": "",
        "id": "cad11ca535016bf660eda2059b90d17f"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "早归",
        "preface": "",
        "paragraphs": [
            "病马不妨骑，出门常便归。",
            "见人无事说，是物与心违。",
            "通塞元关命，驱驰转觉非。",
            "莫教尘里汗，坏却箧中衣。"
        ],
        "notes": "",
        "id": "588c8f772306746919876f9a9d22db9f"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "晚闻角",
        "preface": "",
        "paragraphs": [
            "倾耳斜阳里，无聊拭泪频。",
            "平生惯闻处，今日自愁人。",
            "夜近歇不久，风来听得真。",
            "胡笳更何物，只此已伤神。"
        ],
        "notes": "",
        "id": "f08afd2e137dbd65bbfa206259fc57f7"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "庭树",
        "preface": "",
        "paragraphs": [
            "不是栽培力，谁容此处生。",
            "细声饶客睡，斜影与邻清。",
            "地窄根犹迸，秋迟叶未惊。",
            "虞人虽欲伐，却怕损簷楹。"
        ],
        "notes": "",
        "id": "8f512f85aad1b007b004911b6d39b105"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "哭女二首  其一",
        "preface": "",
        "paragraphs": [
            "妻死女已病，逾年成二丧。",
            "此生谁骨肉，未识好衣裳。",
            "看面虽犹小，闻言尽可伤。",
            "最知怜祖母，句句刮人肠。"
        ],
        "notes": "",
        "id": "49989edd2f9bbe0c1b0f0df7d283c524"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "哭女二首  其二",
        "preface": "",
        "paragraphs": [
            "老树枝叶薄，先秋风雨过。",
            "人间不善事，身外想无多。",
            "理遣诚如幻，悲来岂奈何。",
            "从前短鬓髪，为尔渐双皤。"
        ],
        "notes": "",
        "id": "3c2e4a2e5b99b6fa09b36734b0a2c977"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "赠端师",
        "preface": "",
        "paragraphs": [
            "十载寓都城，人传善相名。",
            "一言知祸福，相识尽公卿。",
            "洪井旧乡路，紫衣归计荣。",
            "尘缘应渐了，何日悟无生。"
        ],
        "notes": "",
        "id": "15521b11897689d418a00649e6afd2b2"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "寄题邹氏延寿亭",
        "preface": "",
        "paragraphs": [
            "一世跻仁寿，君今更欲延。",
            "山中想无事，分外得长年。",
            "松老多经雪，云闲不到天。",
            "区区殉名者，回首倍凄然。"
        ],
        "notes": "",
        "id": "688737f6e282c233b69edada78386c66"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "感秋",
        "preface": "",
        "paragraphs": [
            "徙倚重咨嗟，非缘惜岁华。",
            "关山异乡客，砧杵别人家。",
            "天冷云含日，谿清水献沙。",
            "屈魂终不返，悲思更无涯。"
        ],
        "notes": "",
        "id": "46569411391720014c7c8b41757c15ce"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "次韵答陈殿丞",
        "preface": "",
        "paragraphs": [
            "不能随薄俗，非是向深山。",
            "自喜道无屈，所嗟心未闲。",
            "酒乡贫更入，诗债病犹还。",
            "一字成虚美，通宵只厚颜。"
        ],
        "notes": "",
        "id": "f513c96bb96b9959b849570ddccaf6fa"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "读赵氏淳化诗集",
        "preface": "",
        "paragraphs": [
            "少年曾诵习，误认古人诗。",
            "风雅世不重，姓名谁得知。",
            "高情如隠者，薄宦过明时。",
            "地下寻才鬼，应逢陆与皮。"
        ],
        "notes": "",
        "id": "9addab4e4e9a6c1034ecfa6fc0dd70af"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "小女",
        "preface": "",
        "paragraphs": [
            "惜汝今何恃，言来泪满襟。",
            "死生虽分定，襁褓累人心。",
            "饥买邻家乳，寒劳祖母针。",
            "岂知泉路隔，时拨𰬸帷寻。"
        ],
        "notes": "",
        "id": "6329c81b50b5f9787326c3fab5cc8c33"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送吴著",
        "preface": "",
        "paragraphs": [
            "好学诚虽笃，事亲心不忘。",
            "秋风满黄叶，归路正重阳。",
            "力行宜无改，修辞况有方。",
            "起家知可望，兰秀自闻香。"
        ],
        "notes": "",
        "id": "a90580b49d50dfb84387a746d038ccae"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "题灵阳宫",
        "preface": "",
        "paragraphs": [
            "费君投杖处，行客过彷徨。",
            "水面风雷散，沙头草木荒。",
            "一壶谁世界，千古共凄凉。",
            "大块偏劳我，烧丹未有方。"
        ],
        "notes": "",
        "id": "6b83de25e2a67af695f1b64f30e2ea08"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "龟峰精舍",
        "preface": "",
        "paragraphs": [
            "去县二十里，路平时正春。",
            "四山唯有石，一寺更无尘。",
            "融结疑天意，经营忆古人。",
            "但知安乐处，何必是金身。"
        ],
        "notes": "",
        "id": "7c75c1bb20b465ab59c6edeca0d7c726"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "鸣蜩",
        "preface": "",
        "paragraphs": [
            "雨余云漏日，虫思已喧喧。",
            "时节惊初夏，声音似故园。",
            "为谁吟绿野，相共送黄昏。",
            "便是秋来信，霜髯更几根。"
        ],
        "notes": "",
        "id": "a3585e4961c43c79f646c9709300b7b6"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送张评事",
        "preface": "",
        "paragraphs": [
            "江上楚花鲜，君行一黯然。",
            "居官无借手，选部岂知贤。",
            "廉善虽由己，亨通亦在天。",
            "都人如问我，疎嬾甚当年。"
        ],
        "notes": "",
        "id": "67d70b0fb4ffd115260f1426209a9a87"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送春",
        "preface": "",
        "paragraphs": [
            "送尔归天去，天应解祸淫。",
            "物生谁得所，我见独伤心。",
            "好景吟来徧，芳樽醉不禁。",
            "东风别无用，百草已成林。"
        ],
        "notes": "",
        "id": "d80cbc49d6dfb404c480e2965a49514a"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "君锡以新诗相示因成四十字答之",
        "preface": "",
        "paragraphs": [
            "君诗三十首，一一敌琅玕。",
            "语近终非俗，情闲不似官。",
            "姑山蟠郡碧，旴水蘸天寒。",
            "景物将才思，相期李杜坛。"
        ],
        "notes": "",
        "id": "f1371f70a5e359e0a0eb5ee93648034f"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送李侍禁",
        "preface": "",
        "paragraphs": [
            "三载旴江上，军和盗亦歼。",
            "事烦终不惓，贫极始知廉。",
            "别袖挥寒日，归舟载夜蟾。",
            "懋功宜有赏，天意在官占。"
        ],
        "notes": "",
        "id": "0840db19d2525d2656326e897352333f"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "寄周寺丞",
        "preface": "",
        "paragraphs": [
            "我爱南丰宰，天资举措奇。",
            "上官如不怒，善政有谁知。",
            "赋役贫中减，鞭笞恶处施。",
            "邑人多未悟，去后始应思。"
        ],
        "notes": "",
        "id": "0614c81e54f23b46b542db953c282dae"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "次韵阎判官除夜",
        "preface": "",
        "paragraphs": [
            "密雪穿窗入，孤灯向壁光。",
            "老来人不觉，梦继酒犹香。",
            "世事休思虑，年华任短长。",
            "朽株难长育，空此见春阳。"
        ],
        "notes": "",
        "id": "aa63d8ec05184b2e8c7dd0679a28a58d"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送阎判官",
        "preface": "",
        "paragraphs": [
            "乡树江淮接，军筹岁月深。",
            "从公虽尽力，当路少知音。",
            "赋命休重问，离觞且满斟。",
            "君言鹏与鷃，何者是飞沈。"
        ],
        "notes": "",
        "id": "b0cb8c03748f826c9ea95789057674a1"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送彭昱应举",
        "preface": "",
        "paragraphs": [
            "计偕千百数，太半是虚名。",
            "近日逢吾子，中心叹笔精。",
            "众人皆禄位，所贵在诚明。",
            "努力唐虞际，期于大有成。"
        ],
        "notes": "",
        "id": "3c6dd8964205e2449d02df5fc17dcdd5"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送黄铣应举",
        "preface": "",
        "paragraphs": [
            "先世宦不达，少年才已雄。",
            "何人为父执，独自振家风。",
            "物色营求广，宾兴礼数隆。",
            "孤寒今有望，太守汉吴公。"
        ],
        "notes": "",
        "id": "3ab902ebfb5c5ae1032392c01a5555c0"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "夏日郊园",
        "preface": "",
        "paragraphs": [
            "三径是生涯，朋游日已赊。",
            "野情饶皓鹤，寒气入甘瓜。",
            "移竹调风韵，疏泉浴月华。",
            "尘埃应附势，不肯到贫家。"
        ],
        "notes": "",
        "id": "8b20be9975c78157799a2355e951d59a"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "寄黄晞",
        "preface": "",
        "paragraphs": [
            "长忆黄夫子，才高行亦淳。",
            "世情轻近事，见贯即常人。",
            "何力康时务，将身役路尘。",
            "七闽山水国，是处好安贫。"
        ],
        "notes": "",
        "id": "4593ba9805cb05c40638f3bb7c166ebb"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送黄介夫",
        "preface": "",
        "paragraphs": [
            "短亭车马地，送子一盘桓。",
            "不畏离群久，所嗟行路难。",
            "晒衣云日薄，扑面水风酸。",
            "圣有中庸训，时时著意看。"
        ],
        "notes": "",
        "id": "b86e2de5fbbbdb8c3b607b70fa0255d3"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送山甫",
        "preface": "",
        "paragraphs": [
            "喜尔年将壮，为儒志可嘉。",
            "乡闾知行实，场屋见辞华。",
            "公道方无壅，君门况不遐。",
            "直应千里足，世世出吾家。"
        ],
        "notes": "",
        "id": "5d2088e0eddce88f6e8296eff34a7f55"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送沈郎中",
        "preface": "",
        "paragraphs": [
            "伪饰久终变，具诚老益纯。",
            "官为郎位贵，家似旧时贫。",
            "去作吾民福，归寻楚水滨。",
            "他年名粗立，林下愿相亲。"
        ],
        "notes": "",
        "id": "d4fad49ac3639c2b4c899c5e3b90124f"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送江茂才",
        "preface": "",
        "paragraphs": [
            "少小尚英奇，高谈与众违。",
            "久穷才信命，远客合思归。",
            "箪食非无乐，京尘误入衣。",
            "云山仍旧好，况是觐庭闱。"
        ],
        "notes": "",
        "id": "71981b76fa9f5b01e1bf7481f229381b"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "赠端上人",
        "preface": "",
        "paragraphs": [
            "佛法本无二，谁论律与禅。",
            "水行到处入，月出有时圆。",
            "事去何尝念，忙中不废眠。",
            "松堂白日永，幡影自飘然。"
        ],
        "notes": "",
        "id": "612825d8045fa5ad5bff7bb5aa7a8e38"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "千福寺昧轩",
        "preface": "",
        "paragraphs": [
            "何人指蒙昧，题作此轩名。",
            "天理自昼夜，道心无晦明。",
            "用当群物化，舍去一毛轻。",
            "磊磊山前寺，时闻钟磬声。"
        ],
        "notes": "",
        "id": "d43581fe0e74046b7ad5a22c0fc0c8db"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "怡山长庆寺",
        "preface": "",
        "paragraphs": [
            "行行金碧里，气象怳如春。",
            "不记来时路，自嫌衣上尘。",
            "院香知有佛，僧静似无人。",
            "十载京华梦，相逢一欠申。"
        ],
        "notes": "",
        "id": "a710ed226c5e0e687014faf65d4848b2"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "傅翼甘圃",
        "preface": "",
        "paragraphs": [
            "老圃君何学，中心切养亲。",
            "从来啜菽处，便作采兰人。",
            "百行当无愧，三牲未足珍。",
            "孝廉方察举，勉勉讵长贫。"
        ],
        "notes": "",
        "id": "9e9eec60d73027ddfa0c0ba62693d409"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "林屯田思轩",
        "preface": "",
        "paragraphs": [
            "虑远无如静，兹轩得地幽。",
            "一官虽智效，万仞更心游。",
            "风月趋吟笔，乾坤入坐筹。",
            "延英期上对，岂是为身谋。"
        ],
        "notes": "",
        "id": "ae4c5fce85f792c8b90762e9b9b6d443"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "回明上人诗卷",
        "preface": "",
        "paragraphs": [
            "学佛有余力，吟诗过一生。",
            "情闲气燄少，句好琢磨成。",
            "栢竹门庭古，冰霜笔砚清。",
            "输他饱食者，终日自无营。"
        ],
        "notes": "",
        "id": "f0d59f02be09c50072fecdaefea98a75"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "听周大师琴",
        "preface": "",
        "paragraphs": [
            "已解琴中意，更加弦上声。",
            "他人郑卫杂，此手鬼神惊。",
            "深夜众籁息，寒天孤月明。",
            "四邻应得睡，浊酒且同倾。"
        ],
        "notes": "",
        "id": "9e43993385006066470173968b732694"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送觉师西游乞御书",
        "preface": "",
        "paragraphs": [
            "累圣多材艺，留神翰墨间。",
            "皇坟非小道，玉版徧藏山。",
            "上士持三学，西行谒九关。",
            "奎华如可捧，归伴白云闲。"
        ],
        "notes": "",
        "id": "0e09c520f2af211ee26228c0f413a768"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送分司吴太博还乡",
        "preface": "",
        "paragraphs": [
            "休官众未许，分政且归闽。",
            "名系金闺彦，身为蕙帐人。",
            "林泉新得主，冠履渐无尘。",
            "知足应常足，安能更问津。"
        ],
        "notes": "",
        "id": "ba66ff7c99af7e1e98a924ccdbdba938"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送任大中",
        "preface": "",
        "paragraphs": [
            "真伪少分别，吁嗟此世情。",
            "西施作老婢，南郭逞新声。",
            "命合生来困，诗应没后名。",
            "旅游何所得，赤日又徒行。"
        ],
        "notes": "",
        "id": "3f84b86d678081ad1ccc70c329511998"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送杜奉职",
        "preface": "",
        "paragraphs": [
            "青紫皆同道，稀曾到薜萝。",
            "感君非我辈，无事每来过。",
            "此别当贫病，何年共醉歌。",
            "人生有后会，争奈鬓双皤。"
        ],
        "notes": "",
        "id": "63913549da3084efdad0da15d5adadd6"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送阳曲蔡尉",
        "preface": "",
        "paragraphs": [
            "凤皇贵在德，孔翠岂无文。",
            "诗礼多承训，贤能逈出群。",
            "谈清蜕尘滓，志大蹑烟云。",
            "更喜并州牧，豪英天下闻。"
        ],
        "notes": "",
        "id": "09dadc57dbb180be898c3331f69c18ba"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送武陵令",
        "preface": "",
        "paragraphs": [
            "之子当为邑，吾朝信择人。",
            "位卑难立事，任重合忧民。",
            "矩瓠多遗种，桃源即近隣。",
            "登临如有见，才思日应新。"
        ],
        "notes": "",
        "id": "725eedacbc19dc4115fb677493ac5dd8"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送酸枣邓主簿",
        "preface": "",
        "paragraphs": [
            "畿县官虽小，京华日可亲。",
            "文章成薄俗，交结最难人。",
            "典学应无废，存诚况已纯。",
            "邦工寻尺用，杞梓讵沉沦。"
        ],
        "notes": "",
        "id": "d59a43db455211476db17aba429d072a"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送仙游知县许延评",
        "preface": "",
        "paragraphs": [
            "策名曾未几，奋迅出埃尘。",
            "陋巷潜心久，亨衢得意新。",
            "君恩方责报，民业近多贫。",
            "莫学悠悠者，谋身不为人。"
        ],
        "notes": "",
        "id": "3b14b720db1cefd863661b5e2a178f41"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送杜寺丞知永城",
        "preface": "",
        "paragraphs": [
            "荐表同时入，天衢自此通。",
            "弦歌新邑宰，清白旧家风。",
            "官舍隋河北，离觞华谷东。",
            "勖哉松栢操，咫尺是尧聪。"
        ],
        "notes": "",
        "id": "1bacd8bd77cf79bcb1129df1fb8819bd"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "回廖解元所业",
        "preface": "",
        "paragraphs": [
            "昔者闻乡举，良田恐甚芜。",
            "于今观日益，珍树已垂珠。",
            "众恶吾虽察，谦卑孰敢逾。",
            "师贤明训在，只此是亨衢。"
        ],
        "notes": "",
        "id": "2fa0d2422c4d4c5371141f215df68a93"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送张寺丞",
        "preface": "",
        "paragraphs": [
            "三载居邻县，得闻金玉音。",
            "路遥相见少，道合受知深。",
            "已矣瓜时戍，悠哉魏阙心。",
            "归舟望不及，白日隠寒林。"
        ],
        "notes": "",
        "id": "27861d6701a27b8e1541d74923e249c4"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送何秘丞",
        "preface": "",
        "paragraphs": [
            "吴人作蜀官，万里溯惊湍。",
            "地俗虽云异，民情想一般。",
            "智明终戒察，政惠不须宽。",
            "前史多循吏，乘闲更熟看。"
        ],
        "notes": "",
        "id": "410f74d7aa56db1af29eee3495d1aa53"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送剑州张掾",
        "preface": "",
        "paragraphs": [
            "名在乡书久，恩由父任优。",
            "从今绍清白，即此是箕裘。",
            "交结多良士，经过半旧游。",
            "举知应有望，鸿翼伫横秋。"
        ],
        "notes": "",
        "id": "b9e68da8e064b03d2e68e8c867feb7de"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送演教大师东游",
        "preface": "",
        "paragraphs": [
            "野客相知久，年来髪渐华。",
            "衣冠从异教，言行似儒家。",
            "通塞随天命，遨游徧海涯。",
            "武夷应有会，好去醉流霞。"
        ],
        "notes": "",
        "id": "6f85b218bfc373c4f1b468f6a0ebb9e9"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "寄赠福山长老",
        "preface": "",
        "paragraphs": [
            "时世重因循，师何独苦辛。",
            "洁斋徒众散，刚直里闾嗔。",
            "游艺能济物，旧交多雅人。",
            "云山虽好住，住久转劳神。"
        ],
        "notes": "",
        "id": "97ddf05b7c79c8af2338696233b9fe95"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "书楼夏晚",
        "preface": "",
        "paragraphs": [
            "地僻无他管，楼危有剩凉。",
            "远流通越派，残日共秦光。",
            "鸟道顽云黑，人家病叶黄。",
            "高情梦箕颍，闲景画潇湘。",
            "山药香多桂，渔歌浊少商。",
            "太平知可喜，何者是簪裳。"
        ],
        "notes": "",
        "id": "9de1206516d61cc0b309ee6625d4e3e6"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "小杉",
        "preface": "",
        "paragraphs": [
            "小杉高丈余，体直立还孤。",
            "任过千年雪，应无一节枯。",
            "鬼狂从发解，龙长怕鳞麄。",
            "怪状春宁笑，清声月所娱。",
            "地终存古气，景合在仙图。",
            "不作明堂用，良工莫厚诬。"
        ],
        "notes": "",
        "id": "4518369c9e2af28add2b55d719b34b7a"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "乾元节群臣祝寿小人无位以诗继之",
        "preface": "",
        "paragraphs": [
            "帝命当敷佑，民生有厥初。",
            "千秋唐节日，万国禹朝车。",
            "韶美笙镛外，需亨饮食余。",
            "神仙似姑射，梦想即华胥。",
            "嘉会诚难得，愚忠敢自疎。",
            "古人谁最寿，无逸在周书。"
        ],
        "notes": "",
        "id": "805950b8ad27647d64d5093ec5babb37"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "闷书",
        "preface": "",
        "paragraphs": [
            "行行四月晦，𫄨绤未能裁。",
            "天气疑无定，春寒恐再来。",
            "袭衣从汗浃，交扇取风回。",
            "野秀深成黑，𬬻薰冷作媒。",
            "年高情已淡，俗薄意多猜。",
            "李杜今何在，芳樽谁与开。"
        ],
        "notes": "",
        "id": "a81a889ccb27dfe6906f135338bd0607"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "同徐殿丞游麻姑山陈屯田闻之以诗见寄次韵第一首",
        "preface": "",
        "paragraphs": [
            "良友嗟尘网，相期物外游。",
            "求珠非赤水，不死是丹丘。",
            "几上麟交擗，樽中蚁乱浮。",
            "仙家一度醉，人世几千秋。",
            "药气多留鼎，茶香细出瓯。",
            "尧人方旷荡，容易学巢由。"
        ],
        "notes": "",
        "id": "b8698c48221431617f1cfae8035586e7"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送李著作知柳州",
        "preface": "",
        "paragraphs": [
            "到官十五月，太半在他邦。",
            "惠术未施一，公心无与双。",
            "剖符新使粤，尽室始浮江。",
            "地理将分岭，行程即下泷。",
            "旅愁侵酒座，秋色漏船窗。",
            "属吏谁非慑，群蛮不易降。",
            "人稀财岂厚，俗异性多惷。",
            "自此观贤业，洪钟且试撞。"
        ],
        "notes": "",
        "id": "6d6485f461dcc2dd9ff2b59399bc1c7a"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送知县苏秘丞移英州",
        "preface": "",
        "paragraphs": [
            "大邑曰南城，唯君治道行。",
            "何曾设钩距，到底是聪明。",
            "鼎在神奸伏，鹰来鸟雀惊。",
            "诈穷多自笑，刑重亦知平。",
            "府史如廉士，农桑学颂声。",
            "在官嗟不久，丕绩已垂成。",
            "岭路当过庾，州图喜得英。",
            "远人天与幸，弊俗日将清。",
            "游刃非无地，抟风别有程。",
            "上心应寤寐，彝器待书名。"
        ],
        "notes": "",
        "id": "568e0753a8961a5894d1837717a7ea5e"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "夏日雨中",
        "preface": "",
        "paragraphs": [
            "一雨遂不止，我行当此穷。",
            "蜀东天亦漏，尧后水犹洪。",
            "大点有片重，密蒙无寸空。",
            "晓唯壶箭觉，暖似炭炉通。",
            "书笔提梅洗，征衣擘润烘。",
            "帘间稀去燕，枕下即鸣虫。",
            "竹粉千腰白，桃皮半颊红。",
            "物华娇自衒，天意猛相攻。",
            "酒退愁城外，吟兴愤涌中。",
            "遣谁咨毕宿，留作旱时功。"
        ],
        "notes": "",
        "id": "e777124770689311fb7a68779b1a70df"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "乡思",
        "preface": "",
        "paragraphs": [
            "人言落日是天涯，望极天涯不见家。",
            "已恨碧山相阻隔，碧山还被暮云遮。"
        ],
        "notes": "",
        "id": "94349e43cd0a5f89803ca58cf166fdf7"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "少年",
        "preface": "",
        "paragraphs": [
            "新翻曲调恐人传，不许高声唱玳筵。",
            "金兽也嫌春态浅，向风喷作绿杨烟。"
        ],
        "notes": "",
        "id": "8ca35b68093e108819e03324f20d0a71"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "自勉",
        "preface": "",
        "paragraphs": [
            "月欲东生日又西，莫随儿女醉明时。",
            "黄泉一向埋愚鬼，不与人间史笔知。"
        ],
        "notes": "",
        "id": "ecb15cb130c124a70bb19e76ad3d553e"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "戏题玉台集",
        "preface": "",
        "paragraphs": [
            "江右君臣笔力雄，一言宫体便移风。",
            "始知姬旦无才思，祗把豳诗咏女功。"
        ],
        "notes": "",
        "id": "30fc3c686685f07c9421257e915ba32b"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "读皮袭美病中书事诗有可怜真宰意偏解困吾曹之句偶代答之",
        "preface": "",
        "paragraphs": [
            "刺虎屠龙古有名，事于难处迭相矜。",
            "要知真宰争功意，困得英雄始是能。"
        ],
        "notes": "",
        "id": "de80dd968715f5342c239fe13b2b9fed"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "雪中见梅花  其一",
        "preface": "",
        "paragraphs": [
            "品物由来貌取难，共言花卉易凋残。",
            "宁知姑射冰肌侣，也学松筠耐岁寒。"
        ],
        "notes": "",
        "id": "81afdd7a3ca6ae4e72915b0c4bdfbf3c"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "雪中见梅花  其二",
        "preface": "",
        "paragraphs": [
            "数枝斜出短墙阴，密雪无端苦见侵。",
            "天意似怜群木妬，尽教枯朽作瑶林。"
        ],
        "notes": "",
        "id": "8f649f22efd16dbe4df238f27d5ab754"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "和慎使君出城见梅花",
        "preface": "",
        "paragraphs": [
            "化工呈巧异寻常，镂月裁云费刃芒。",
            "莫怪使君曾立马，染衣浑似有天香。"
        ],
        "notes": "",
        "id": "aebbedaf202c23249a15507a96996a65"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "雪中赠柳枝",
        "preface": "",
        "paragraphs": [
            "暖气来时柳眼新，一场冰雪更愁人。",
            "要知真宰无诚信，取次东风未是春。"
        ],
        "notes": "",
        "id": "ded265f070ef3b9f884467b9446e9552"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "柳枝答",
        "preface": "",
        "paragraphs": [
            "春早寒余岂足哀，平生多难媿非材。",
            "去年二月都城里，曾共花房带雪来。"
        ],
        "notes": "",
        "id": "badb2a503345eb7c63144b1849fe9bf4"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "和天庆观瑞香花",
        "preface": "",
        "paragraphs": [
            "闻说仙花玉染红，别留春色在壶中。",
            "瑶台若见飞琼面，不与人间梦寐同。"
        ],
        "notes": "",
        "id": "7be6c9e0f4a81b909bf9d669c1b9aa36"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "乌鹊",
        "preface": "",
        "paragraphs": [
            "乌鹊翩翩竞羽毛，南飞无树过良宵。",
            "就中管得他人事，祗与天孙倩作桥。"
        ],
        "notes": "",
        "id": "5abbcc6f95bb41f6c2b3dbafc083f229"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "方平",
        "preface": "",
        "paragraphs": [
            "五百余年别恨多，东征重得见青娥。",
            "擗麟始拟穷欢乐，不奈闲人背痒何。"
        ],
        "notes": "",
        "id": "1934ab8c1e0c3e925ad89ff2ba1f9909"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "壁月",
        "preface": "",
        "paragraphs": [
            "壁月迢迢出暮山，素娥心事问应难。",
            "世间最解悲圆缺，祗有方诸泪不干。"
        ],
        "notes": "",
        "id": "76a55c481fec58625053dbb6c0dfd3dc"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "睡起",
        "preface": "",
        "paragraphs": [
            "簟卷鳞纹帐系纱，六龙西降树阴斜。",
            "祗应梦里成蝴蝶，犹记南园数种花。"
        ],
        "notes": "",
        "id": "062b18f37546d4b1414464e974b0d8a1"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "读长恨辞  其一",
        "preface": "",
        "paragraphs": [
            "玉辇迢迢别紫台，系环衣畔忽兴哀。",
            "临邛谩道蓬山好，争奈人间有马嵬。"
        ],
        "notes": "",
        "id": "977cadfb0aff5ddc9e9be36092c4f992"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "读长恨辞  其二",
        "preface": "",
        "paragraphs": [
            "蜀道如天夜雨淫，乱铃声里倍沾襟。",
            "当时更有军中死，自是君王不动心。"
        ],
        "notes": "",
        "id": "fa6f23efc570a0cc25f7d4422e3761ca"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "羿妻",
        "preface": "",
        "paragraphs": [
            "有穷兵死为游畋，惆怅佳人独上仙。",
            "试问单栖与同穴，可能云汉胜重泉。"
        ],
        "notes": "",
        "id": "674da39c3d389343f1da6312c196b62a"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "梁帝",
        "preface": "",
        "paragraphs": [
            "凝旒南面总虚名，庙祀何曾暂割牲。",
            "但学禅心能忍辱，莫羞侯景陷台城。"
        ],
        "notes": "",
        "id": "6606dc504f756dbdb7541ef1a456e384"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "秋千  其一",
        "preface": "",
        "paragraphs": [
            "华郭春光欲暮时，彩绳争蹴夜忘归。",
            "佳人不道罗纨重，拟共杨花苦鬭飞。"
        ],
        "notes": "",
        "id": "a717f11a59b87abb2e123958d87efa94"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "秋千  其二",
        "preface": "",
        "paragraphs": [
            "风静高标埋暗雾，月明孤影落澄波。",
            "狂心拟逐游童上，无奈春醪足困何。"
        ],
        "notes": "",
        "id": "fe23e70a48d39a10dfb32049c6b0e7d0"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "嘲汉武",
        "preface": "",
        "paragraphs": [
            "甲帐居神本妄言，露盘犹在国东迁。",
            "欲知千载金人泪，为耻君王不得仙。"
        ],
        "notes": "",
        "id": "d745068e3aa105b77901cd4570603b8c"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "戚夫人",
        "preface": "",
        "paragraphs": [
            "百子池头一曲春，君恩和泪落埃尘。",
            "当时应恨秦皇帝，不杀南山皓首人。"
        ],
        "notes": "",
        "id": "a3a933eb9e0897df96e41e5f9360462a"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "有感  其一",
        "preface": "",
        "paragraphs": [
            "官家的的要宽征，古时什一今更轻。",
            "州县酷嫌民渐富，几多率敛是无名。"
        ],
        "notes": "",
        "id": "bcb6e618d7649e21280f9529ea64a688"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "有感  其二",
        "preface": "",
        "paragraphs": [
            "白刃劫君君勿言，人生祸难俱由天。",
            "君家岁计能多少，未了官军一饭钱。"
        ],
        "notes": "",
        "id": "a23c2071542beb99c2f6468277671e05"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "有感  其三",
        "preface": "",
        "paragraphs": [
            "庭下缧囚何忿争，刀笔少年初醉醒。",
            "黄金满把未回眼，笑杀迂儒欲措刑。"
        ],
        "notes": "",
        "id": "d4b08e4ccfa561b84b3d0084c07ebbd2"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "自遣",
        "preface": "",
        "paragraphs": [
            "富贵浮云毕竟空，大都仁义最无穷。",
            "一千八百周时国，谁及颜回陋巷中。"
        ],
        "notes": "",
        "id": "6092adb82bd3ed510a7bb0a24537b356"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "睡思",
        "preface": "",
        "paragraphs": [
            "睡魔气势重千钧，压倒心闲食饱人。",
            "莫笑坐间常似醉，当年满腹是精神。"
        ],
        "notes": "",
        "id": "e0043751dc881c771e0d1d1d8b7bb2de"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "游寺醉归却寄同坐",
        "preface": "",
        "paragraphs": [
            "江村古寺偶闲行，一饮全疑酒有灵。",
            "水底屈原应大笑，我今独醉众人醒。"
        ],
        "notes": "",
        "id": "7ea0dc6cdb830d98033a798d2f830135"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "索酒",
        "preface": "",
        "paragraphs": [
            "不醉多愁醉多病，几回爱酒又停杯。",
            "死生若是有天命，莫放愁来任病来。"
        ],
        "notes": "",
        "id": "31f141ce7f6117fbf4e158a2982ba13b"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "忆钱塘江",
        "preface": "",
        "paragraphs": [
            "昔年乘醉举归帆，隠隠前山日半衔。",
            "好是满江涵返照，水仙齐著淡红衫。"
        ],
        "notes": "",
        "id": "401e73761944f0fdf9654315c911c6b8"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "谢传神平上人",
        "preface": "",
        "paragraphs": [
            "蕞陋徒烦妙笔传，呼儿看了独凄然。",
            "丹青不解随人老，相似都来得几年。"
        ],
        "notes": "",
        "id": "56be778c6208ea1e69f0ae903c05e11c"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "次韵答提刑孙都官  其一",
        "preface": "",
        "paragraphs": [
            "病树难随万木荣，闭门终日自愁萦。",
            "绣衣使者知何取，肯向民间问死生。"
        ],
        "notes": "",
        "id": "61098b639750ad83bd9a3243cfbf5757"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "次韵答提刑孙都官  其二",
        "preface": "",
        "paragraphs": [
            "真赏由来世上稀，几人相见不相知。",
            "如今一字成华衮，岂识龙章与凤姿。"
        ],
        "notes": "",
        "id": "f01f22d66fe362a281c5047dc5f623f5"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "谢知县徐殿丞示及新诗",
        "preface": "",
        "paragraphs": [
            "当时子贱好援琴，千载谁传治世音。",
            "珍重南城多暇日，尽将风化入清吟。"
        ],
        "notes": "",
        "id": "9cf7fb414469464aa39acc8076a633db"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送流人",
        "preface": "",
        "paragraphs": [
            "人情自古怕迁移，更去南方路险巇。",
            "从此异乡谁是侣，只应明月解相随。"
        ],
        "notes": "",
        "id": "9b13760fc3ca9801d077fd81d085459f"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送周山人",
        "preface": "",
        "paragraphs": [
            "鬼事无形尚可疑，人伦有验众皆知。",
            "武夷山路几百里，归去西风落叶时。"
        ],
        "notes": "",
        "id": "50679f32ea2ff2a7ef6b363f7ba88e50"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "遣兴",
        "preface": "",
        "paragraphs": [
            "境入东南处处清，不因辞客不传名。",
            "屈平岂要江山助，却是江山遇屈平。"
        ],
        "notes": "",
        "id": "8965ab948ee3f1ab3c574181bf93c8f5"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "咏桃",
        "preface": "",
        "paragraphs": [
            "方朔相逢阿母家，别来几度换年华。",
            "春风合是教伊笑，开尽无名草木花。"
        ],
        "notes": "",
        "id": "5146f27df570fbbfc52164a3d5bb5470"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "闰正月三日偶书  其一",
        "preface": "",
        "paragraphs": [
            "一步寒郊一惨眉，望春春色苦来迟。",
            "东君未必私桃李，只恐梅花谢有时。"
        ],
        "notes": "",
        "id": "c370100615e586edad48defd5599b996"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "闰正月三日偶书  其二",
        "preface": "",
        "paragraphs": [
            "无頼年年逐酒徒，今年不饮兴何如。",
            "醉乡若有人名籍，但愿春风点检踈。"
        ],
        "notes": "",
        "id": "265de714aac2e006ffa51cfc72a2ed7e"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "论文  其一",
        "preface": "",
        "paragraphs": [
            "今人往往号能文，意熟辞陈未足云。",
            "若见江鱼须恸哭，腹中曾有屈原坟。"
        ],
        "notes": "",
        "id": "f24072824cc5f52de67b6086e2d34f60"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "论文  其二",
        "preface": "",
        "paragraphs": [
            "天宝年中事事新，长安还有谪仙人。",
            "骑鲸去后无寻处，输与勾芒自管春。"
        ],
        "notes": "",
        "id": "fa6e5f86726f4beb1af6f71d54554826"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送僧游庐山",
        "preface": "",
        "paragraphs": [
            "行非为客住非家，此去庐山况不遐。",
            "要见南朝旧人物，池中唯有白莲花。"
        ],
        "notes": "",
        "id": "74608fce42fc26b93448114f86ef8806"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "李郭",
        "preface": "",
        "paragraphs": [
            "元礼祸成钩党后，林宗身免闭门时。",
            "死非不智生非怯，同室乡邻各有宜。"
        ],
        "notes": "",
        "id": "b0347fdd82ec5e74fa42bf3eb5fa1f5d"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "戏题荷花",
        "preface": "",
        "paragraphs": [
            "昔人诗笔说莲花，不嫁春风早可嗟。",
            "今日倚栏添懊恼，池台多是属僧家。"
        ],
        "notes": "",
        "id": "383c4ae0580f57921e01b48d9a817519"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "戏赠月",
        "preface": "",
        "paragraphs": [
            "梦中识路亦何为，恰要逢人已自迷。",
            "一月解行天一匝，嫦娥犹未免单栖。"
        ],
        "notes": "",
        "id": "46f64947f09cc6dd12242d5ea1f3ef28"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "葛陂怀古",
        "preface": "",
        "paragraphs": [
            "长房化去已千年，鬼魅纷纷不畏天。",
            "老鼈若来为太守，何人杀向葛陂边。"
        ],
        "notes": "",
        "id": "b3de7ee40ddd0641e09e267705fad11c"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "七夕  其一",
        "preface": "",
        "paragraphs": [
            "无奈家家乞巧何，岂知天上拙人多。",
            "唤他乌鹊辛勤杀，才得扶舁渡浅河。"
        ],
        "notes": "",
        "id": "47a170060244aedfeef0c1bcc3cd4bef"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "七夕  其二",
        "preface": "",
        "paragraphs": [
            "一年一度暂和谐，幽闭生心亦可猜。",
            "莫道乘槎无径路，支机曾属客星来。"
        ],
        "notes": "",
        "id": "84ec65c3080a82d61ae9efa808157eca"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "宗人宅折桂堂",
        "preface": "",
        "paragraphs": [
            "从来皎月印长空，桂树遥看影在中。",
            "好问素娥多折取，莫教闲占水晶宫。"
        ],
        "notes": "",
        "id": "f279a109cb1a3c8fe0862ebd04175c9d"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "麻源题壁",
        "preface": "",
        "paragraphs": [
            "一到麻源日又曛，几回欲起却逡巡。",
            "世间岂是无山水，不奈闲人好聒人。"
        ],
        "notes": "",
        "id": "34149de7b6818ff106149311def63070"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "马嵬驿",
        "preface": "",
        "paragraphs": [
            "六军刚要罪杨妃，空使君王血泪垂。",
            "何事国忠诛死后，不将林甫更鞭尸。"
        ],
        "notes": "",
        "id": "354976a2f820e12a45f17093951923b0"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "齐世家",
        "preface": "",
        "paragraphs": [
            "莫以荒淫便责君，大都危乱为无臣。",
            "若教管仲身长在，何患夫人更六人。"
        ],
        "notes": "",
        "id": "8d141ab9a4fa9629a9946585df79cfef"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "汉宫",
        "preface": "",
        "paragraphs": [
            "哀平外立国权分，只为当时乏嗣君。",
            "试问莽新谁佐命，最应飞燕是元勋。"
        ],
        "notes": "",
        "id": "750b9ee8d5b466d8eb13635b8be025e1"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "景阳宫井",
        "preface": "",
        "paragraphs": [
            "以色从人自古然，幸逢圣主得称贤。",
            "太王姜女来岐下，应不相将堕井泉。"
        ],
        "notes": "",
        "id": "b12ef370caf065266a0d9ecb0c0d536a"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "燕雀  其一",
        "preface": "",
        "paragraphs": [
            "燕子从来巧语声，主人相爱是常情。",
            "黄头老雀何能解，饱食官仓过一生。"
        ],
        "notes": "",
        "id": "8d3c268e065969bb13f78d5c2aecf9c7"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "燕雀  其二",
        "preface": "",
        "paragraphs": [
            "绣户珠帘见最频，暖来寒去但安身。",
            "翟公门下是飞入，全胜交情斗顿人。"
        ],
        "notes": "",
        "id": "90cb66d1af29beeef26e93de9f583f36"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "张禹",
        "preface": "",
        "paragraphs": [
            "汉室尊儒未得真，只求学艺不知人。",
            "君王幸已疑王氏，苦把春秋助贼臣。"
        ],
        "notes": "",
        "id": "4da5c3b71a7b83282a6b73674d4b40d1"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "孔光",
        "preface": "",
        "paragraphs": [
            "王莽欲为先与草，董贤将过自迎门。",
            "省中树木何闲事，却对妻孥不肯言。"
        ],
        "notes": "",
        "id": "1fbd27c7ecad009c76934e818f092b6c"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "元纪  其一",
        "preface": "",
        "paragraphs": [
            "孝宣应是不知书，便谓先王似竖儒。",
            "若使周家纯任德，亲如管蔡忍行诛。"
        ],
        "notes": "",
        "id": "4036221ff995c54677fbf2f2f8cae678"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "元纪  其二",
        "preface": "",
        "paragraphs": [
            "君道干刚岂易柔，谬牵文义致优游。",
            "高皇马上辛勤得，总被儒生断送休。"
        ],
        "notes": "",
        "id": "3ad9fada7725dbf29188f73319b515ce"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "闻鶑",
        "preface": "",
        "paragraphs": [
            "才转歌喉碧树枝，惊飞还避巧丸儿。",
            "可怜蜂蝶无言语，入徧花房人未知。"
        ],
        "notes": "",
        "id": "f14b52448b355cb84c1d8103f8ccaf00"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "学北堂有海棠一株颜色至佳凋落稍速忆而为诗",
        "preface": "",
        "paragraphs": [
            "来时初见满枝红，璧碎珠沉几日中。",
            "宋玉有邻诚耐事，三年犹在短墙东。"
        ],
        "notes": "",
        "id": "ac59eb1d36dc8e1398309d7de3187b3d"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "玉胡蝶花",
        "preface": "",
        "paragraphs": [
            "胡蝶生来只爱花，春工描样作奇葩。",
            "庄周有梦何曾觉，冰雪肌肤落几家。"
        ],
        "notes": "",
        "id": "0b60d7a897ca4ec633a779f8a0b3996f"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "次韵答陈殿丞南塘观鱼见寄",
        "preface": "",
        "paragraphs": [
            "鳞鬣摧残几许年，水平风静得潜渊。",
            "喜无美味登君俎，且学骊龙尽日眠。"
        ],
        "notes": "",
        "id": "95543a4c9860f2b01ee154bf564ec560"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送傅野",
        "preface": "",
        "paragraphs": [
            "国学先生石与孙，金铃木舌士林间。",
            "欲将天下观诸掌，之子从今上泰山。"
        ],
        "notes": "",
        "id": "7825d8a33f8ce885f5b13bdff7d7a971"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送杜万",
        "preface": "",
        "paragraphs": [
            "谷口生涯已是贫，素衣还拟冒京尘。",
            "因风早寄登科信，装点江南几日春。"
        ],
        "notes": "",
        "id": "51d2ea53815c283135ba797165090b3e"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "儒行",
        "preface": "",
        "paragraphs": [
            "一死相从患难时，何人能与古人齐。",
            "郦生泉下还知否，卖友而今价转低。"
        ],
        "notes": "",
        "id": "d71bd88afe6dcc0a1c08586305b57b43"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "感义",
        "preface": "",
        "paragraphs": [
            "懊恼常人只好儒，古来忠义出屠沽。",
            "试将朱亥相伦拟，几个衣冠是丈夫。"
        ],
        "notes": "",
        "id": "b45425e37d173a53e1993853b705780b"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "屈原",
        "preface": "",
        "paragraphs": [
            "秋来张翰偶思鲈，满筯鲜红食有余。",
            "何事灵均不知退，却将闲肉付江鱼。"
        ],
        "notes": "",
        "id": "fa8c55bd130a27c443f82f162ac533a0"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "宋玉",
        "preface": "",
        "paragraphs": [
            "世间佳丽每专房，一顾多应万事荒。",
            "梦里若无真实处，不妨频为赋高唐。"
        ],
        "notes": "",
        "id": "9a78e6e444ebf3ac01c4f12c7fd4e074"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "赠日者邹生",
        "preface": "",
        "paragraphs": [
            "贤不必通愚不穷，悠悠无处问苍穹。",
            "可怜富贵君之柄，断在山人指掌中。"
        ],
        "notes": "",
        "id": "7d709f6b0cd56b7f2168e5afffac7eea"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送夏旦赴举",
        "preface": "",
        "paragraphs": [
            "岭梅初尽草初生，马上春风酒易醒。",
            "好共大鹏双奋击，此行有路到南溟。"
        ],
        "notes": "",
        "id": "18878344e3b6b447c884f3284e191bd1"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送春",
        "preface": "",
        "paragraphs": [
            "宜春台上送春归，泪滴金杯不自知。",
            "懊恼黄鶑解言语，飞来唯见落花枝。"
        ],
        "notes": "",
        "id": "354473822546158dd14927e22d4fc38c"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "晓角",
        "preface": "",
        "paragraphs": [
            "肠断城头画角声，灯青月黑酒微醒。",
            "浓香梦里谁曾管，只有离人夜夜听。"
        ],
        "notes": "",
        "id": "4dd64b6b8be3b2f20abf2246b4b3e7ca"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送丁正臣",
        "preface": "",
        "paragraphs": [
            "铅椠辛勤四十年，抟风不上鬓霜寒。",
            "朱门何处是知己，短褐空瓢行路难。"
        ],
        "notes": "",
        "id": "38478a2bf748d2dfa15260f665ece1e0"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "惜才",
        "preface": "",
        "paragraphs": [
            "子云辞赋似相如，自说雕虫异壮夫。",
            "何事犬羊夸质素，患他人爱著貂狐。"
        ],
        "notes": "",
        "id": "86a91331c36c885ee89703973ed3547c"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "登越山",
        "preface": "",
        "paragraphs": [
            "腊后梅花破碎香，望中情地转凄凉。",
            "游山只道寻高处，高处何曾见故乡。"
        ],
        "notes": "",
        "id": "b128c2cc99e2962037c9284ab69c831b"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送古山人",
        "preface": "",
        "paragraphs": [
            "喜闻吉事怕闻凶，天下人心处处同。",
            "乍出山来言语拙，莫将刺字谒王公。"
        ],
        "notes": "",
        "id": "d92b9aa9adb7c63874b077736d445cdc"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送毗师西游",
        "preface": "",
        "paragraphs": [
            "望望王城十二门，青山行尽入红尘。",
            "近来富贵皆天与，到处应多问命人。"
        ],
        "notes": "",
        "id": "dcb97b190ae70420609918c20854104e"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送春寄呈祖袁州  其一",
        "preface": "",
        "paragraphs": [
            "去年春尽在宜春，醉送东风泪满巾。",
            "今日春归倍惆怅，相逢不是去年人。"
        ],
        "notes": "",
        "id": "3b7b229d9fb1cda0025051d568512ef4"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送春寄呈祖袁州  其二",
        "preface": "",
        "paragraphs": [
            "东君此去几时来，雪里梅根待暖回。",
            "莫似仙家寥落甚，蟠桃千岁始重开。"
        ],
        "notes": "",
        "id": "b2858b6629fd3ed34bbde9c819b0e026"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "次韵陈屯田途中所寄",
        "preface": "",
        "paragraphs": [
            "封豕长蛇战岭南，何人肉食不怀慙。",
            "只今唯有高眠好，风弄松声水溅庵。"
        ],
        "notes": "",
        "id": "3e11f928166084f329efd3e2a21ef345"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "正月二十日俗号天穿日以煎餠置屋上谓之补天感而为诗",
        "preface": "",
        "paragraphs": [
            "娲皇没后几多年，夏伏冬愆任自然。",
            "只有人间闲妇女，一枚煎餠补天穿。"
        ],
        "notes": "",
        "id": "7816ecd74d8d10825d5778461573998f"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送薛经",
        "preface": "",
        "paragraphs": [
            "多能未必有相知，况是东南义士稀。",
            "京洛路长何日到，风尘依旧化人衣。"
        ],
        "notes": "",
        "id": "ff859d6199dc20fe5eb57fff2dc3f5ad"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "僧志月碧云轩改为景云轩因书  其一",
        "preface": "",
        "paragraphs": [
            "长见江淹杂体诗，碧云非是惠休词。",
            "试言日暮佳人怨，何事高僧却得知。"
        ],
        "notes": "",
        "id": "fc73019c4e546c98df41a28028c76606"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "僧志月碧云轩改为景云轩因书  其二",
        "preface": "",
        "paragraphs": [
            "景云持律冠当年，遗迹虽沉古寺存。",
            "释子若能精进去，便应题作景云轩。"
        ],
        "notes": "",
        "id": "690b7aa4880e443212644078940026b1"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "书景云轩壁",
        "preface": "",
        "paragraphs": [
            "二江斜入似娥眉，尽日凭高把酒巵。",
            "贫贱别应无好处，猛忙中是我闲时。"
        ],
        "notes": "",
        "id": "364e9562553e9f31588bc0d86575d3d9"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "因游华子岗题麻源壁",
        "preface": "",
        "paragraphs": [
            "平生犹未识红泉，今日才游石磴边。",
            "宿雨半晴秋草湿，困来无处可闲眠。"
        ],
        "notes": "",
        "id": "36db4a3e49549862ea0c1b1963b2c889"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "苦雨初霁",
        "preface": "",
        "paragraphs": [
            "积阴为患恐沈绵，革去方惊造化权。",
            "天放旧光还日月，地将浓秀与山川。",
            "泥途渐少车声活，林薄初干果味全。",
            "寄语残云好知足，莫依河汉更油然。"
        ],
        "notes": "",
        "id": "a6d34a3eb714f5bf03b62df29efd3b9e"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "野人",
        "preface": "",
        "paragraphs": [
            "村落苍茫半草茅，路无车辙水无桥。",
            "婚姻取足唯春茧，盐酪归来待晚樵。",
            "一样宽衣疑效古，几人华发未经徭。",
            "相逢不会寒温语，借问官家合是尧。"
        ],
        "notes": "",
        "id": "86a7d0d45ae37ea947f5080648333f6b"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "书麻姑庙",
        "preface": "",
        "paragraphs": [
            "流欲好仙方学道，至人乐道自成仙。",
            "飞升若也由贪欲，紫府还应用诈权。",
            "尘里笙歌千古梦，洞中星斗几家天。",
            "无心便是归真日，姹女河车总谩传。"
        ],
        "notes": "",
        "id": "39f3c9ebe58c86e448ed90c6eed88c26"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "客有话故丁秘监京师旧宅因而伤之",
        "preface": "",
        "paragraphs": [
            "等闲荣谢已悉闻，况话三公极宠身。",
            "青史尚为今世事，朱门不是旧时人。",
            "文章散入诸蕃口，花药留添上国春。",
            "生死交情浑易见，有谁过此为沾巾。"
        ],
        "notes": "",
        "id": "21b3e7131b3f5e68534b4a4312285c61"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "五龙塘",
        "preface": "",
        "paragraphs": [
            "世传鳞物有蟠时，分得寒泉住翠微。",
            "天命虽教为润泽，神心终是索虔祈。",
            "一围石岸刓无迹，几族阴云禁不飞。",
            "风脚斗回波面黑，向人浑似逞岩威。"
        ],
        "notes": "",
        "id": "5d4afd22de40bbe33ff9cb2e5c06d604"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "寄小儿",
        "preface": "",
        "paragraphs": [
            "两世茕茕各一人，生来且喜富精神。",
            "欲教龆龀从师学，祗恐文章误尔身。",
            "但有犁锄终得饱，莫看纨绮便嫌贫。",
            "不知别后啼多少，苦问家僮说未真。"
        ],
        "notes": "",
        "id": "0e95712b19dc35ff521ec7c1ae5f4521"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "季夏雨中宛有秋色四望之际百感生焉因题于纸",
        "preface": "",
        "paragraphs": [
            "粟花时节雨修修，莫道如秋即是秋。",
            "客路几千成大梦，年华一半落东流。",
            "眼存将圣生前笔，心得骚人格外愁。",
            "微物若教无所失，尘埃犹愿补嵩丘。"
        ],
        "notes": "",
        "id": "dc47cd16786cf59e3f551a4bdd5d12a2"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "秋怀",
        "preface": "",
        "paragraphs": [
            "褚冠斜顶对清秋，病骨支撑懒上楼。",
            "辅世功夫何日是，少年滋味此生休。",
            "山含红树随时老，天带黄昏一例愁。",
            "自笑酒肠空半在，前村无处典鷞裘。"
        ],
        "notes": "",
        "id": "4e0b1131b815a2e79ec085381a13975a"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "书松陵唱和",
        "preface": "",
        "paragraphs": [
            "天命相逢陆与皮，当年才调两权奇。",
            "朝端未有输忠处，诗外应无用力时。",
            "意古直摩轩昊顶，言微都泄鬼神私。",
            "近来此道中兴也，泉下英魂知不知。"
        ],
        "notes": "",
        "id": "1721ad3ef2c47d2b3d6a651fa2cbd1bf"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "七夕",
        "preface": "",
        "paragraphs": [
            "天孙何许是来时，月意愔愔露气微。",
            "可道星河难得过，自缘乌鹊合高飞。",
            "秋宵已胜春宵短，今会还如古会稀。",
            "早晚望夫能化石，尽分人世作支机。"
        ],
        "notes": "",
        "id": "ab149ca5819a0568032405c8b674cd48"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "早起有怀",
        "preface": "",
        "paragraphs": [
            "草草西风动葛衣，呼僮前启竹间扉。",
            "山僧好睡钟声晏，社户多贫酒气微。",
            "岂是客愁浑较可，祗因书卷解忘归。",
            "旴江百里清无滓，枉属闲人坐钓矶。"
        ],
        "notes": "",
        "id": "74ba2e6adc406d558d68bac816307134"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "留题归安尉凝碧堂",
        "preface": "",
        "paragraphs": [
            "骚人得助是江山，千里幽怀一凭栏。",
            "野色岂唯春晚秀，天风长似月边寒。",
            "身闲暂觉尘埃远，境胜才知宇宙宽。",
            "祗恐仙壶提挈去，不教凡眼醉中看。"
        ],
        "notes": "",
        "id": "9c43b704641c66493d64bee340e515cc"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "答张鬷嘏",
        "preface": "",
        "paragraphs": [
            "几年江外恣荒唐，偶脱荷衣觇国光。",
            "自是狂言无可择，敢嗟贤路有相妨。",
            "谩将文史为生业，已约渔樵共醉乡。",
            "多谢故人贻绝唱，爰居宁解听铿锵。"
        ],
        "notes": "",
        "id": "d1e7328e9315532f23bd4f2e71992474"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "清明日作",
        "preface": "",
        "paragraphs": [
            "迟迟日景坐成曛，闻说清明在此晨。",
            "花卉不宜愁眼看，勾芒能为几人春。",
            "销磨志气多因老，点检交游半作尘。",
            "欲向醉乡聊自适，病来还厌举杯频。"
        ],
        "notes": "",
        "id": "c0f1977fb6d1dacfc0901ce5c56c83a2"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "晚思",
        "preface": "",
        "paragraphs": [
            "一槛东风小箔开，乱山明暗水萦回。",
            "流年渐共春华去，暴热还随霁色来。",
            "天气浊多人欲睡，地形卑甚物先梅。",
            "因知楚客迷魂处，不是江东不足哀。"
        ],
        "notes": "",
        "id": "ab605c04eeb607c85dd0e0f05eac3267"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "暮春始游城西",
        "preface": "",
        "paragraphs": [
            "病多无力逐纷华，三月衡门未见花。",
            "长恐后期成索寞，果逢残景独咨嗟。",
            "栏干倚望山空在，杯酒迟留日易斜。",
            "谩说明年更春色，不知园囿属谁家。"
        ],
        "notes": "",
        "id": "c1449488da78939917e1310d2032d2ab"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "寄傅代言",
        "preface": "",
        "paragraphs": [
            "交游散尽客来稀，门掩城隅昼漏迟。",
            "春地更无嫌草处，雨天还有诈晴时。",
            "轻量世事世不罪，冷笑人言人岂知。",
            "犹喜道途收拾早，将闲对病最相宜。"
        ],
        "notes": "",
        "id": "1ee2994682a89545a5ae1cb0ae65d89b"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "丙子冬至夜酒醒",
        "preface": "",
        "paragraphs": [
            "尽道一阳初复时，不期风雨更凄凄。",
            "凌晨出去逢人饮，沉醉归来满马泥。",
            "多恨恐成干斗气，欲言那得上天梯。",
            "灯青火冷睡半醒，残叶打窗乌夜啼。"
        ],
        "notes": "",
        "id": "5e8e030e2cfacb13b74e0c2345be0bbb"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "南斋咏风",
        "preface": "",
        "paragraphs": [
            "懊恼南窗一道风，只应天配与贫穷。",
            "不归罗绮飘飖处，故入松篁冷淡中。",
            "久座披襟尘榻稳，半醒吹面月帷空。",
            "城边菡萏今多少，偷得清香是尔功。"
        ],
        "notes": "",
        "id": "1e06811ddccb5c6c20d4f7718ae1dca0"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "小雨",
        "preface": "",
        "paragraphs": [
            "已是蛟龙未肯忙，谁教䗖𬟽更相妨。",
            "来时槁叶疎疎响，过后浮云片片光。",
            "径草微滋垂粉汗，砌沙圆滴簇蜂房。",
            "嗟予不及高飞鸟，先得天边几点凉。"
        ],
        "notes": "",
        "id": "02106534263e588bb9ec7412c40f3d69"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "题净居院",
        "preface": "",
        "paragraphs": [
            "寺门幽独傍江城，江水清含地气清。",
            "隔岸楼台人醉死，遶堦松竹夏寒生。",
            "路经桥远尘难过，僧占闲多俗不争。",
            "唯有行吟憔悴客，这廻须去濯长缨。"
        ],
        "notes": "",
        "id": "08c1cce5baca9960efa1c74161029f9d"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "清晖亭",
        "preface": "",
        "paragraphs": [
            "池亭何处占清晖，只在晖江更向西。",
            "山上白云如有雪，水中明月似无泥。",
            "郊原不改春来秀，径路终忧客到迷。",
            "沈约东阳曾入咏，使君才调好留题。"
        ],
        "notes": "",
        "id": "a0038d181576dbec0669d04db9359b1e"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "往山舍道中作",
        "preface": "",
        "paragraphs": [
            "截竹成舆不用轮，东行尽日稳宜身。",
            "前看叠嶂如无路，每到平田始见人。",
            "下户半曾差作役，朽株多已祀为神。",
            "生涯一撮诚何有，且免庸儿共拜尘。"
        ],
        "notes": "",
        "id": "5a3c7812e0da939c55e149bacd61c932"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "秋晚悲怀",
        "preface": "",
        "paragraphs": [
            "渐老多忧百事忙，天寒日短更心伤。",
            "数分红色上黄叶，一瞬曙光成夕阳。",
            "春水别来应到海，小松生命合禁霜。",
            "壶中若逐仙翁去，待看年华几许长。"
        ],
        "notes": "",
        "id": "073553c3435417f8457a793f098b3d70"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "残叶",
        "preface": "",
        "paragraphs": [
            "一树摧残几片存，栏边为汝最伤神。",
            "休翻雨滴寒鸣夜，曾抱花枝暖过春。",
            "与影有情唯日月，遇红无礼是泥尘。",
            "上阳宫女多诗思，莫寄人间取次人。"
        ],
        "notes": "",
        "id": "2efe92e07dceee931f146985faba2cbb"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "哭十姪",
        "preface": "",
        "paragraphs": [
            "到官六月寄书回，未病封题死后开。",
            "一命至卑人尽得，九泉何事独相催。",
            "唯忧旅榇还乡远，况是亲丧继踵来。",
            "数世学文终若此，可怜门户转隳颓。"
        ],
        "notes": "",
        "id": "cd36641273df6637d8915d048751a95e"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "秋阴",
        "preface": "",
        "paragraphs": [
            "一夜风声晓更狂，起来庭户顿凄凉。",
            "不知红日在何处，时见黑云微有光。",
            "天落水中兼鴈影，露啼林罅带枫香。",
            "愁人莫苦登高阁，说著江山已断肠。"
        ],
        "notes": "",
        "id": "aba70a625ff0215b522620f9b084b446"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "寄介夫",
        "preface": "",
        "paragraphs": [
            "天恨吾侪各一方，夕阳千度到西窗。",
            "因循流俗今皆是，磊落如君信少双。",
            "书未隔年难得报，心从薄宦始应降。",
            "可怜汉水无拘系，长与旴江会九江。"
        ],
        "notes": "",
        "id": "0f4274a8364484f9132cd6d975fbc358"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "书怀寄介夫",
        "preface": "",
        "paragraphs": [
            "弃材幸免杂舆薪，收拾缁衣出洛尘。",
            "渐老得闲才是性，谩言成谑且随人。",
            "能传身后须文字，要识胸中只鬼神。",
            "俗子不劳轻毁誉，问天长乞醉乡春。"
        ],
        "notes": "",
        "id": "41b7ee51145d4a636d6423b6f54f1535"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "关徐",
        "preface": "",
        "paragraphs": [
            "云长不绝旧君情，元直终随老母行。",
            "立效报公何感慨，指心辞主更分明。",
            "三方本以兵攻战，一士能为国重轻。",
            "多谢曹刘存大度，任教忠孝得成名。"
        ],
        "notes": "",
        "id": "3cb04d9901f471704a95db79f6cd76d5"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送张宏下第南归",
        "preface": "",
        "paragraphs": [
            "世家元是武夷孙，四上观光预国宾。",
            "地底岂无干斗气，天边争奈饮牛人。",
            "田宜秫稻应多酒，路入溪山渐少尘。",
            "身计未谐归计好，一樽犹可醉乡邻。"
        ],
        "notes": "",
        "id": "caeb521958946693eaa9f4727cdde608"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "葛陂逢何道士",
        "preface": "",
        "paragraphs": [
            "十数年前别我行，相逢犹是旧颜形。",
            "琴声渐古听来淡，药味虽凡试最灵。",
            "出有酒钱天下富，住无家地浪头萍。",
            "神仙可学应须学，万里蓬莱一点青。"
        ],
        "notes": "",
        "id": "61442edfe2305f3942553e246eba37e8"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "俞秀才山风亭小饮",
        "preface": "",
        "paragraphs": [
            "炎炎千室热如烘，亭压山头独有风。",
            "雨意生狞云彩黑，秋容细碎树枝红。",
            "半天斜日归心动，一面平川醉眼空。",
            "却是梦魂无所得，人间岂少翠微宫。"
        ],
        "notes": "",
        "id": "df88e9b50da439543ad8c2d7f10ac730"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "谢宋屯田见示永平录海南编",
        "preface": "",
        "paragraphs": [
            "多少儒衣只假涂，贵来谁肯更观书。",
            "其间或以文争胜，未见如君识有余。",
            "长把六经为准的，最应三代是权舆。",
            "可怜后世名空在，直钓而今岂得鱼。"
        ],
        "notes": "",
        "id": "ca6c40f595374a9e394eb3611efc672a"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "闽中岁暮",
        "preface": "",
        "paragraphs": [
            "休道南人暖过冬，苦寒今与北方同。",
            "霜严欲裂地到底，日短不行天正中。",
            "谁使智愚相伴老，便将荣辱断还空。",
            "乡愁莫更欺闲客，薄酒从来亦有功。"
        ],
        "notes": "",
        "id": "2baa9611676e43cc38c1235eab8f1e31"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送侯殿直之官吉州",
        "preface": "",
        "paragraphs": [
            "待诏何年别玉堂，笔端浑欲继钟王。",
            "官资未出风尘外，踪迹曾亲日月光。",
            "扶老只今非远道，荐能从此有封章。",
            "庐陵若要高文写，争得滁州在故乡。"
        ],
        "notes": "",
        "id": "fd1ef663dda0474014855bda3de319ab"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "偶题饶秀才谿光亭",
        "preface": "",
        "paragraphs": [
            "北出城来驻马蹄，君家别馆幸临谿。",
            "雄虹见雨遏不断，潦水到秋痕渐低。",
            "万事热心成浩叹，一樽撩眼怕长迷。",
            "俗人谁会儒生意，是处醉吟还日西。"
        ],
        "notes": "",
        "id": "069fd6880acd0123e7cb5cb8dcd93c04"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "宗人宅仁知阁",
        "preface": "",
        "paragraphs": [
            "江南尽是山水地，君子固求仁知名。",
            "可怜尘土不到眼，只有云泉相伴清。",
            "人间扰扰知何在，日暮悠悠空鬭行。",
            "明月一栏风一枕，醉乡犹可过浮生。"
        ],
        "notes": "",
        "id": "faf0dcf9b3c4450f63a61fc5a5fb59a7"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "早夏偶作",
        "preface": "",
        "paragraphs": [
            "闲愁不觉过年光，强半精神似醉乡。",
            "几度雨来成恶热，有时云断见斜阳。",
            "古人事业尘空满，故国园林草自长。",
            "頼得南华怜我病，一篇齐物胜医方。"
        ],
        "notes": "",
        "id": "d30690ef257307de1932051b722209e0"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "匈奴传",
        "preface": "",
        "paragraphs": [
            "汉家经武意如何，也信狼心欲偃戈。",
            "岂是虏庭佳丽少，自缘婚礼货财多。",
            "女从宗室方抡择，赋出齐民更刮摩。",
            "若向大臣求姪媵，当是谁肯议通和。"
        ],
        "notes": "",
        "id": "a46bb85de52be3236c0da11655edc7f8"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "忠武侯",
        "preface": "",
        "paragraphs": [
            "齐霸燕强旧有基，当年管乐易为奇。",
            "何如新野覊栖后，正值曹公挟帝时。",
            "指画二州收汉烬，安排八阵与天期。",
            "才高命短虽无奈，犹胜隆中世不知。"
        ],
        "notes": "",
        "id": "63efea5e02256376b8d5f2e7e6b19aa6"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "次韵答陈殿丞见寄",
        "preface": "",
        "paragraphs": [
            "颠倒江湖二十春，干时的是妄庸人。",
            "先容不肯收蟠木，高足无从得要津。",
            "众与善名酬苦志，莫将吟味养闲身。",
            "食田饮井知谁力，下有骄儿上有亲。"
        ],
        "notes": "",
        "id": "37e9a0483c8ef0eaebcf5e6122c0e579"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "赠韩侍禁",
        "preface": "",
        "paragraphs": [
            "阀阅山西旧将家，一官沦落向天涯。",
            "目皮相处应难识，髀肉生来只自嗟。",
            "野囿几年饥虎豹，旱雷何日起龙蛇。",
            "吴歌楚舞时相慰，剑铗梅干铁有花。"
        ],
        "notes": "",
        "id": "2270fce8eb2290e2bed660f13e47e363"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送沈秘校",
        "preface": "",
        "paragraphs": [
            "君家龙虎弟兄贤，斗酒相逢楚水边。",
            "雨露自今荣一命，尘埃未免困三年。",
            "高谈欲出稠人右，敏政当居俗吏前。",
            "异日能来见逋客，麻姑碧洞古时天。"
        ],
        "notes": "",
        "id": "0a6c49335cb3b1635840275363db4540"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "寄题钱塘毛氏西湖园",
        "preface": "",
        "paragraphs": [
            "昔年曾泛西湖流，君今更住西湖头。",
            "人生多是未得往，地上有天何处求。",
            "朱楼照影钟磬晓，画船落手芙蓉秋。",
            "鲤鱼赤鳞应不少，待与水仙相伴游。"
        ],
        "notes": "",
        "id": "9aa716a065e68e40bbd0252bc772b365"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "自解",
        "preface": "",
        "paragraphs": [
            "人生何苦要多才，百虑攒心摘不开。",
            "夜月几曾无梦处，春风只管送愁来。",
            "秃毫强会悠悠事，浮世无过满满杯。",
            "看取秦坑烟焰里，是非同作一抔灰。"
        ],
        "notes": "",
        "id": "955850359c8734050c0a44bd0b6db0ce"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "不寐",
        "preface": "",
        "paragraphs": [
            "四壁空空绝语声，困来终是睡难成。",
            "孤灯要与人相背，寒漏苦教天不明。",
            "累月故园无信息，几般闲事恼心情。",
            "别愁若解生华发，一夕应添一万茎。"
        ],
        "notes": "",
        "id": "b2e79e197f6d536cd2d06e5fb4bd1219"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "韩偓集有自抚州往南城县舟行见拂水蔷薇之诗南城吾乡也因题八句",
        "preface": "",
        "paragraphs": [
            "韩偓当年赴七闽，舟行过此倍凝神。",
            "江边石上知谁处，绿战红酣别是春。",
            "往事几多书不记，仙源依旧地无尘。",
            "花光柳色今何限，更有才人胜古人。"
        ],
        "notes": "",
        "id": "6176cd5030c9e213b0471d2f04aadada"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "代书答陈次公",
        "preface": "",
        "paragraphs": [
            "咄咄休休一世闲，百年都是浪悲欢。",
            "高谈不待傍人笑，立事须知自古难。",
            "时见老颜来鉴里，已将生计托云端。",
            "六鼇未可挥刀斫，肯便临谿把钓竿。"
        ],
        "notes": "",
        "id": "b4acd1ede1eddfdf5849b0d0a84c0503"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "和君锡题尧辅斋壁",
        "preface": "",
        "paragraphs": [
            "书林老仙头欲斑，近日卜居吴楚间。",
            "麻姑世界尽赢得，羲皇兴味先追还。",
            "川流切对夏无暑，山月出来门未关。",
            "笑杀区区躁求者，不因贫病不曾闲。"
        ],
        "notes": "",
        "id": "408f1fb396f843b6955df69b056b8a88"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送王都曹",
        "preface": "",
        "paragraphs": [
            "古木亭边夜向晨，饯壶重叠拥双轮。",
            "高文健笔科场手，白发青衫宦路人。",
            "十月霜风还劈面，六街尘土会欺贫。",
            "麻源碧涧神仙地，早晚归来伴隠沦。"
        ],
        "notes": "",
        "id": "3e3f9b0ba0ee86104b8da7d3d601888b"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送危太博",
        "preface": "",
        "paragraphs": [
            "一片灵台众共知，宦途宁肯避危机。",
            "至诚似有神明助，尽室初从瘴海归。",
            "烈火岂能伤美宝，覆盆终是见炎晖。",
            "人生未出功名外，多少京尘待染衣。"
        ],
        "notes": "",
        "id": "2d9d8c038d3f69df34d001e734ebbf79"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "题虞侍禁山停",
        "preface": "",
        "paragraphs": [
            "岭上簷楹缔构新，我来登望倍凝神。",
            "可怜韬略真名将，犹与谿山作主人。",
            "会把松心欺过雪，更凭花萼占留春。",
            "江南风物虽佳丽，争奈燕然有虏尘。"
        ],
        "notes": "",
        "id": "de9b500fa42952060573e460b6109411"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "君锡宰寿春",
        "preface": "",
        "paragraphs": [
            "沦落多愁笑不成，水边还是送君行。",
            "官为令长前程好，地近乡关喜气生。",
            "百里有人观惠术，三年唯我见交情。",
            "山中后夜思贤处，风月犹应似旧清。"
        ],
        "notes": "",
        "id": "217242babec0c44a18855ced986eb1f3"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "钱寺丞知白州",
        "preface": "",
        "paragraphs": [
            "大邑歌谣日尚新，忽惊千骑拥行尘。",
            "宦游莫叹登长道，天意先教福远人。",
            "城在海隅门少客，地钟阳气景常春。",
            "政成不患无知己，按察当今正直臣。"
        ],
        "notes": "",
        "id": "6e16caedfc9883d8c100a0b293dc80d7"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "次韵答史太博",
        "preface": "",
        "paragraphs": [
            "驿使将诗访远山，发函宁暇正衣冠。",
            "秦城未割难论价，燕谷才吹已不寒。",
            "占毕有心忘老至，惰农无罚贺恩宽。",
            "一枝数粒唯知分，岂是明时学考槃。"
        ],
        "notes": "",
        "id": "b188f192f38bd97a41bf14caec10ba87"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "蝉",
        "preface": "",
        "paragraphs": [
            "一蜕嚣尘向此生，柳枯槐老正伤情。",
            "高吟尽日知谁听，零露充肠且独清。",
            "螳斧不劳阴致害，貂冠犹可共传名。",
            "骚人若有遗魂在，应放冤声伴尔鸣。"
        ],
        "notes": "",
        "id": "e6989b0fa8bb3021a7dfd01b35b0252d"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "寄史屯田",
        "preface": "",
        "paragraphs": [
            "秀汝清旴数舍中，系匏名谒竟难通。",
            "只知俗吏隆官业，不意高文有古风。",
            "朝请待趋天屏北，家园归省浙江东。",
            "远民利害闻应熟，早晚嘉谋沃舜聪。"
        ],
        "notes": "",
        "id": "05624f85793e8010700a2595c64196dc"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "答丘寺丞示月蚀诗",
        "preface": "",
        "paragraphs": [
            "一夜吟公月蚀诗，睡魔惊走醉魂飞。",
            "如将混沌重区别，要使君臣有等威。",
            "天道至高全指掌，古人虽死合知非。",
            "相思无计能相见，何日轩车向北归。"
        ],
        "notes": "",
        "id": "872a473cdbe4e92a9eb17621c0231d26"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "蓬屋",
        "preface": "",
        "paragraphs": [
            "长簷数尺庇堂东，疎漏从来只有蓬。",
            "日影碎如秋树下，雨声初似夜船中。",
            "竹经蠹了多垂地，箬到干时半卷空。",
            "此处想非人所竞，众言千万莫相攻。"
        ],
        "notes": "",
        "id": "87be5cf1ec6bb986da9796e63771fecd"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "阶基",
        "preface": "",
        "paragraphs": [
            "堂前一级似阶墀，无石无甎只旧基。",
            "泥饰顷因年节近，蹋崩唯是客行时。",
            "谁曾罗袜双来上，多谢苍苔久不离。",
            "从此便成贫景致，竹帘垂处最相宜。"
        ],
        "notes": "",
        "id": "d4dbed4f01dffb5462d9118f64ff5cae"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "宜春台",
        "preface": "",
        "paragraphs": [
            "谪官谁住小蓬莱，唯有宜春有古台。",
            "千里待看毫末去，万家攒作画图来。",
            "云中罗绮香风落，月底笙歌醉梦回。",
            "莫怪江山苦相助，骚人没后得真才。"
        ],
        "notes": "",
        "id": "3291eca6392bd25fb6a00b649eb15983"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "东湖",
        "preface": "",
        "paragraphs": [
            "古郡城池已瞰江，重湖更在郡东方。",
            "水仙坐下鱼鳞赤，龙女门前橘树香。",
            "路绝尘埃非洒扫，地无风雨亦清凉。",
            "使君待客多娱乐，只有醒时觉异乡。"
        ],
        "notes": "",
        "id": "304a68b79468718a7507ad46d43d76bc"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送赵拊",
        "preface": "",
        "paragraphs": [
            "先朝名士有遗孙，狼藉麻衣化洛尘。",
            "笔下每求千古意，醉中曾过几回春。",
            "劳生只见年年老，客路相逢事事新。",
            "满座狂歌时莫笑，眼看燕市若无人。"
        ],
        "notes": "",
        "id": "f01a51236c9ba86b9471e25a1090d3eb"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "太平州十咏亭",
        "preface": "",
        "paragraphs": [
            "客游无日暂开颜，姑孰谿边偶得闲。",
            "风景直疑图画出，古今都似梦魂间。",
            "桓温罪逆休重问，谢傅英灵已不还。",
            "深美谪仙遗世务，酒船椎鼓浪如山。"
        ],
        "notes": "",
        "id": "4eebc14ce513d169e679eee6ba217c47"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送王尉",
        "preface": "",
        "paragraphs": [
            "义激中心不再思，宦途从此抱瑕疵。",
            "谁怜君子笃亲意，况是明王孝治时。",
            "靖节田园应久废，尚平婚嫁岂宜迟。",
            "一官尘土休回顾，海上群鸥旧有期。"
        ],
        "notes": "",
        "id": "1c7acc137fb7b4f9e48a42663beee6d2"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "野意亭",
        "preface": "",
        "paragraphs": [
            "福唐城郭掌中窥，旭日登临到落晖。",
            "谁在画帘沽酒处，几多鸣橹趁潮归。",
            "晴来海色依稀辨，醉后乡愁积渐微。",
            "山鸟不知红粉好，才闻歌板便惊飞。"
        ],
        "notes": "",
        "id": "f2779d9f2fffe94a791d57edbed93044"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "灵源洞",
        "preface": "",
        "paragraphs": [
            "才出尘来尚未知，渐攀藤竹渐临危。",
            "伏流似是龙藏处，古树应无春到时。",
            "谁把石崖齐刬削，直教云气当帘帷。",
            "良工画得犹宜秘，莫与凡夫肉眼窥。"
        ],
        "notes": "",
        "id": "dec74cdec28de344aeb52e6ba4711a66"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送陈司理",
        "preface": "",
        "paragraphs": [
            "平生直道耻求人，下位沈英久未伸。",
            "齐吹古来偏有滥，叶龙今更不宜真。",
            "天边奕世三台贵，江上先庐一亩贫。",
            "大抵穷通相倚伏，这回寒谷解逢春。"
        ],
        "notes": "",
        "id": "465a5acdd258863bb18d22addaa5a6d8"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送黄承伯",
        "preface": "",
        "paragraphs": [
            "君来别我向番阳，时节初春晓尚霜。",
            "茶褐园林新柳色，鹿胎田地落梅香。",
            "此行砚席多知己，是处楼台可举觞。",
            "只恐诏书非久下，槐花又在眼前黄。"
        ],
        "notes": "",
        "id": "8b95a279106f07118bb1bf2bdb882bdc"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "谢蔡十八丈相示诗卷",
        "preface": "",
        "paragraphs": [
            "昔年多幸枉高轩，示我新诗累百篇。",
            "使君即时还赵璧，梦魂今尚忆钧天。",
            "据鞍马援谁云老，陋巷颜回始是贤。",
            "桂树寒山风景好，近来应更有长编。"
        ],
        "notes": "",
        "id": "6ecba21824cb2753c0064077a0e8c28e"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "清话堂诗",
        "preface": "",
        "paragraphs": [
            "释子相延暂解冠，一宵清话到更兰。",
            "漆盘香烬死蚯蚓，纸瓦雨声鸣弹丸。",
            "往事莫将闲口笑，劳生谁在定中看。",
            "明朝颒面还归去，依旧涂泥溅马鞍。"
        ],
        "notes": "",
        "id": "c8e2787004c7748b08f77cab1a292471"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送郴县吴主簿",
        "preface": "",
        "paragraphs": [
            "数十年来预荐书，当时文行耸群儒。",
            "青衫近始沾王泽，白首从新入宦途。",
            "四壁生涯虽寂莫，一官趋进转崎岖。",
            "楚南若是江山好，闲日犹应味道腴。"
        ],
        "notes": "",
        "id": "1d5b5c4d888738654bb3af5817e0487d"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "览余尧辅诗因成七言四韵",
        "preface": "",
        "paragraphs": [
            "少年心苦向毛锥，老大生涯只有诗。",
            "哀乐万端成画绘，江山大半入𬬻锤。",
            "格如平易人多爱，意到幽深鬼未知。",
            "白发尚新才不尽，几时吟兴是衰时。"
        ],
        "notes": "",
        "id": "0e22e144399aee1985f9a61d1de27d52"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "次韵酬屯田陈丈见寄",
        "preface": "",
        "paragraphs": [
            "老年才到病还催，老病成丛拨不开。",
            "腹冷有时如咽雪，耳虚终日独闻雷。",
            "半生辛苦归三径，万恨销磨向一桮。",
            "頼得竹窗无事处，清风频共故人来。"
        ],
        "notes": "",
        "id": "90b016c78c19d97cdac651719f555632"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "同徐殿丞游麻姑山陈屯田闻之以诗见寄次韵第二首",
        "preface": "",
        "paragraphs": [
            "尘寰渐远渐凄清，似向昆仑采玉英。",
            "此地已知邻华子，几人犹道识方平。",
            "步高那复肌肤重，心逸都疑羽翼生。",
            "苦恨俗缘无了处，归来依旧马蹄声。"
        ],
        "notes": "",
        "id": "ffa8e88265a791d4f6fb55297224435b"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "和陈屯田送知县徐殿丞次韵",
        "preface": "",
        "paragraphs": [
            "近年双阙暂鸣珂，出宰南城户数多。",
            "古道存心公道显，恶人钳口善人歌。",
            "登高赋处英辞在，垂橐归时旧物𨱂。",
            "当比瑞金嚣讼后，要移风俗拟如何。"
        ],
        "notes": "",
        "id": "fd2725e55425f66698f849a49f3cc3d6"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "和屯田陈丈寄唐休次韵",
        "preface": "",
        "paragraphs": [
            "白屋从来未有官，一名须作佛名看。",
            "彦伦北谷重归去，安石东山足旧欢。",
            "常调几时趋凤阙，湛恩唯待立鸡竿。",
            "胸中况是多奇蕴，自比阳春退苦寒。"
        ],
        "notes": "",
        "id": "3c95461baecf66eadc522df6d871ee91"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "和王刑部游仙都观",
        "preface": "",
        "paragraphs": [
            "寻幽西去路非赊，回首红尘可可嗟。",
            "不待鸾骖并鹤驾，便分人世与仙家。",
            "几函道藏金壶墨，一片秋容玉井花。",
            "还似武夷高会日，骨凡犹幸醉流霞。"
        ],
        "notes": "",
        "id": "896dfeaf0af5c8988aa0dedff8a2c49b"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "和游丹霞有怀归之意",
        "preface": "",
        "paragraphs": [
            "暂时来访道家流，肯伴烟萝滞一丘。",
            "为忆长安瞻日下，欲寻蓬岛向鼇头。",
            "陶潜醉后虽眠石，王粲忧多更上楼。",
            "宣室岁余虚席在，青山何路更重游。"
        ],
        "notes": "",
        "id": "daf2d13bd1a1e1d432849792923f5541"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "送知军曹比部移虔州",
        "preface": "",
        "paragraphs": [
            "要知贤者善居官，法自严明性自宽。",
            "黠吏欲欺难作计，愚民初惧久方安。",
            "狱辞大小情皆见，市物公私价一般。",
            "农力不闻供土木，穷阎犹得免饥寒。",
            "星为二使来巡抚，考未三年悉可观。",
            "剧郡便当烦镇守，君恩宁许更盘桓。",
            "雨轓赣水行非远，五袴旴江日渐单。",
            "从此天衢龙跃去，野人怀德谩悲酸。"
        ],
        "notes": "",
        "id": "414ff73684833f4b25bdfcf9c831aabe"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "芍药",
        "preface": "",
        "paragraphs": [
            "斜月正当楼，香雾压城重。",
            "起傍小兰行，花亦方在梦。"
        ],
        "notes": "",
        "id": "f00f60f50318aa82be767f1de8fe6b40"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "海棠",
        "preface": "",
        "paragraphs": [
            "戢戢虽聚头，脉脉俱俯地。",
            "既言是姊妹，又却相妬忌。",
            "面痕赤未没，尽是伤爪指。",
            "不然睡未醒，被人沃井水。"
        ],
        "notes": "",
        "id": "2e1ceaebe8c3233eeaafd8f79ae5b682"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "诃孟子",
        "preface": "",
        "paragraphs": [
            "完廪捐阶未可知，孟轲深信亦还疑。",
            "岳翁方且为天子，女婿如何弟杀之。"
        ],
        "notes": "",
        "id": "308eb073e7daae30f09f28ac1f2546c4"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "震山岩",
        "preface": "",
        "paragraphs": [
            "鲜日媚睛霭，泉石闽融融。",
            "酒味醴于春，揖翠迎春风。",
            "坐映珪璧秀，六合开情悰。",
            "昔人袖全璞，傲睨追冥鸿。",
            "里闾味前尘，慨慕滋无穷。",
            "蓄蕴非一身，出处固异同。"
        ],
        "notes": "",
        "id": "bb090b4c07234866c9471ca6cf541a73"
    },
    {
        "author": "李觏",
        "dynasty": "宋",
        "type": "诗",
        "rhythmic": "",
        "title": "又寄龙学",
        "preface": "",
        "paragraphs": [
            "三十年交旧，相逢各白头。",
            "海壖曾共饭，洛社又同游。",
            "脱屣风波地，开怀松桂秋。",
            "两眉从此后，应不著闲愁。"
        ],
        "notes": "",
        "id": "b3fdd6476943ac912677bc2cf51a8ed5"
    }
]