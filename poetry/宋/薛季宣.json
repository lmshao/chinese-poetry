[
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "诚台春色",
        "preface": "",
        "paragraphs": [
            "凤阙西冈，郎亭东乳。",
            "惟竹猗猗，诚台有楚。",
            "苔痕春绿，玉李晚风。",
            "屏山坐对，青葱数峰。",
            "颓墙色弄，文杏新红。",
            "争鲜竞秀，芳随意远。",
            "各称时宜，自成深浅。",
            "妙意谁传，叵形罨画。",
            "羲皇晚生，先天后卦。",
            "江湖涨绿，旋拍沧洲。",
            "晴岚翠滴，烟瘴悠悠。",
            "篁鞭破藓，柳带萦愁。",
            "亦有江梅，花残未落。",
            "弄音好鸟，笙簧度曲。",
            "堆如瓦鼓，幽独是称。",
            "兀坐颓然，邑荒无政。",
            "新阳多感，雷鼓轰天。",
            "清淮咫尺，狼烽夕烟。",
            "暮四朝三，谁为第一。",
            "不知其它，且以永日。"
        ],
        "notes": "",
        "id": "0758e2cc0ebf4b8960fa5e925b9d6452"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "春江夕泛二首  其一",
        "preface": "",
        "paragraphs": [
            "短棹春江里，桃花流水生。",
            "天高装镜浄，岸远笔山横。",
            "落日无穷意，丹霞逐旋明。",
            "何时遂归志，一叶任纵横。"
        ],
        "notes": "",
        "id": "91e7141aff8a25fe79b357cd2fff0869"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "春江夕泛二首  其二",
        "preface": "",
        "paragraphs": [
            "夕泛春江里，扁舟万里心。",
            "仰头竟空碧，疏樾成清阴。",
            "浩志曷可遂，归怀讵能寻。",
            "波随乱山急，意若□流深。",
            "日落洲上苇，霞生雾堆金。",
            "重渊狎已贯，飘风顾难禁。",
            "岩峦多李花，冰霜积梅林。",
            "为何纵松舟，且以开吾襟。",
            "迎送未云已，浮云逐行吟。"
        ],
        "notes": "",
        "id": "ee04d046198311a1fec65761c012b7ac"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "俞氏园林",
        "preface": "",
        "paragraphs": [
            "茁茁桃与李，生花故城山。",
            "修竹共娟好，流水相往还。",
            "天远峰可续，人来心已闲。",
            "殷红间苍白，晚吹催潺湲。",
            "吾邑在何许，沧波对重关。",
            "烟霞蔽落日，萑苇深前湾。",
            "送客时已到，游人意长悭。",
            "高风怒涛作，卷雪食饷间。",
            "官禁不可脱，归哉望斓斑。"
        ],
        "notes": "",
        "id": "eaaad205e076fbb27d7cd370a9d72909"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "石门渔舍",
        "preface": "",
        "paragraphs": [
            "渔家在何许，踳駮岩下石。",
            "花树几株芳，湖山数峰碧。",
            "窊樽亭遂古，双阙天自辟。",
            "锦绣入茨舍，藤萝封筀栅。",
            "吾为江上游，形苦世间役。",
            "心驰定沙步，舟行过簷隙。",
            "浪翁底镌铭，太尉此居宅。",
            "岂若斯人徒，风云相主客。"
        ],
        "notes": "",
        "id": "0cf9d62510cdee0832a795177b87892e"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "元夕",
        "preface": "",
        "paragraphs": [
            "元夕不作会，莲灯相照明。",
            "影光严铁马，讙噪合金城。",
            "发策闷如醉，中庭空自行。",
            "月娥云镜暗，樽酒为谁倾。"
        ],
        "notes": "",
        "id": "e0f977d6367ba5d5e5683139e6f85765"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "月夜郊行",
        "preface": "",
        "paragraphs": [
            "旷野久晴霁，月娥添夜明。",
            "光浮渰水白，寒彻纩衣清。",
            "颇复蓝关意，端为剡县行。",
            "灏然天宇内，应不负平生。"
        ],
        "notes": "",
        "id": "e8c1854e2d0ebc8c5fedf9422dd94f72"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "读书三首寄景望 春秋",
        "preface": "",
        "paragraphs": [
            "非复东都会，书王春又春。",
            "退风飞宋鹢，远狩获西麟。",
            "孔志知安在，豳诗难重陈。",
            "焚香掩卷坐，歌咏忽臣邻。"
        ],
        "notes": "",
        "id": "4df059f168522b833a3dbcfb44b18e2b"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "读书三首寄景望 山海经",
        "preface": "",
        "paragraphs": [
            "帝江无目面，歌舞识成音。",
            "形天断厥首，操干意岑崟。",
            "大化浩难量，悬解在明心。",
            "舒啸东皋上，薰风五弦琴。"
        ],
        "notes": "",
        "id": "d3a3892504dc3e59d9738643725bf73d"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "读书三首寄景望 韩文",
        "preface": "",
        "paragraphs": [
            "退之强解事，刚不信神仙。",
            "所作古意诗，甘心玉井莲。",
            "沈疴痊不见，险绝恸虚传。",
            "頼得华阴令，聱书言岂然。"
        ],
        "notes": "",
        "id": "9b12bf6561cf7f01914b5872ee9c6930"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "游竹陵善权洞二首  其一",
        "preface": "",
        "paragraphs": [
            "万古英台面，云泉响珮环。",
            "练衣归洞府，香雨落人间。",
            "蝶舞疑山魄，花开想玉颜。",
            "几如禅观适，游魶戏澄湾。"
        ],
        "notes": "",
        "id": "beba08c05fa3aec5d6474b8cfb5c7fd3"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "游竹陵善权洞二首  其二",
        "preface": "",
        "paragraphs": [
            "左右蜗蛮战，晨昏燕蝠争。",
            "九星宁曲照，三洞独何营。",
            "世事嗟兴丧，人情见死生。",
            "阿谁能种玉，还尔石田耕。"
        ],
        "notes": "",
        "id": "832d1db13bb28dd21a071928d005d7e0"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "都场正月尽未见梅思雪中石门之游作  其一",
        "preface": "",
        "paragraphs": [
            "千里春何晚，三旬暖不回。",
            "眼青暝县柳，粉白闷宫梅。",
            "丽水年时泛，桃花雪里开。",
            "轩辕丘一梦，怀往意悠哉。"
        ],
        "notes": "",
        "id": "6d423af061521608148f86e262b7366f"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "都场正月尽未见梅思雪中石门之游作  其二",
        "preface": "",
        "paragraphs": [
            "谢客穷幽处，仙宫隠薜萝。",
            "二峰峨魏阙，双瀑泻天河。",
            "犺獚应难致，猿猴却患多。",
            "雪中山更好，淹岁定如何。"
        ],
        "notes": "",
        "id": "0b8b3e39caff11727764e9d54bdd6625"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "梅花",
        "preface": "",
        "paragraphs": [
            "花实望先进，英华标素王。",
            "竹篱眠夜月，风雪傲寒塘。",
            "皎皎曾无对，凄凄忽有香。",
            "和羹须鼎味，盛服也霓裳。"
        ],
        "notes": "",
        "id": "b421b916df1e183761b1464ebb02e2b8"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "吴江放船至枫桥湾",
        "preface": "",
        "paragraphs": [
            "短篷负长虹，破𫂈挂明月。",
            "风马座中生，天幕波中出。",
            "高城多隠映，远岫搀罗列。",
            "少小泛吴江，始识仙凡别。"
        ],
        "notes": "",
        "id": "cc49e86685d974dcf8ed2be4dbd5050e"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "读春秋有感",
        "preface": "",
        "paragraphs": [
            "巧辩鸡三足，曾窥豹两斑。",
            "凤衰歌已过，麟获涕为潸。",
            "妄作南柯郡，间争左角蛮。",
            "梦回无个事，风雨度前山。"
        ],
        "notes": "",
        "id": "3d438486eb47bb96b83691588ddcfa23"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "送士昭兄赴南外敦宗院二首  其一",
        "preface": "",
        "paragraphs": [
            "人道温陵郡，山川似洛阳。",
            "怀兄尚淹滞，敦族𫏐翱翔。",
            "会见亲先汉，方期变有唐。",
            "万安秋夜月，多称古文章。"
        ],
        "notes": "",
        "id": "b22acb7ac1267f76bdec455839f76ecc"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "送士昭兄赴南外敦宗院二首  其二",
        "preface": "",
        "paragraphs": [
            "忆昔南州去，松根眺邑廛。",
            "鸟啼云里树，人入洞中天。",
            "载陟今时路，须航古渡船。",
            "地穷巇崄尽，蚤晚济平川。"
        ],
        "notes": "",
        "id": "5001aebdb631dceb28767b39c3570de2"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "观天德图像二首  其一",
        "preface": "",
        "paragraphs": [
            "函封传远边，瞥见藁街悬。",
            "虎喙终为噉，狼心约下贤。",
            "时无汉延寿，天夺晋苻坚。",
            "请决春秋事，陈侯讣岂然。"
        ],
        "notes": "",
        "id": "9444e1914976e0ef86cf14a4f3b04760"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "观天德图像二首  其二",
        "preface": "",
        "paragraphs": [
            "鸣镝心何悖，投鞭计亦休。",
            "传闻广陵散，因作畔牢愁。",
            "淝水真同道，黄池故不侔。",
            "见遗天授像，看是郅支头。"
        ],
        "notes": "",
        "id": "44acffa82fee3b0312a7c358cabf66e0"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "伤淮帅",
        "preface": "",
        "paragraphs": [
            "淮浦天龙战，居巢塞马归。",
            "阵伤军背水，机失寇逾淝。",
            "越石知何在，虞君恨曷依。",
            "都缘生过涉，谁为斩何徽。"
        ],
        "notes": "",
        "id": "54e899b08074de8b1136a7ab7f55e58c"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "袁口回棹有感",
        "preface": "",
        "paragraphs": [
            "放舟谷里口，乘流楚江干。",
            "钓台亦已堕，大舶宁长安。",
            "春度乱山绿，风回平水湍。",
            "何须问今古，劫劫难为观。"
        ],
        "notes": "",
        "id": "6a83b3b0fe1eb6435a8045208eae9637"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "白发",
        "preface": "",
        "paragraphs": [
            "浮生宁久客，罢沐弹冠帻。",
            "芳树几时红，童发半茎白。",
            "千月浪翻涛，百龄驹过隙。",
            "多少少年人，乌头问华箦。"
        ],
        "notes": "",
        "id": "bba2ed0373e5603af60734869f464dff"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "樊口晨泛送程端卿",
        "preface": "",
        "paragraphs": [
            "扁舟送归客，万籁寂无风。",
            "宿雾青郊暗，卿云碧岭空。",
            "水清明去鹭，天远入征鸿。",
            "日脚中流见，委蛇走白虹。"
        ],
        "notes": "",
        "id": "a1756cacdb673703068e07ce037ba195"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "寒溪堂有待",
        "preface": "",
        "paragraphs": [
            "疏雨渡西关，寒溪亦厚颜。",
            "风和沈白浪，云敛出青山。",
            "浩荡鸥偏适，翔飞鹭自闲。",
            "可堪泥染鞅，行客马班班。"
        ],
        "notes": "",
        "id": "c25c6ee9e8c4ca8b5ab8562c083e8bae"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "元夜斋居",
        "preface": "",
        "paragraphs": [
            "汉家传旧事，太一祀中庭。",
            "宫架崇乔岳，银釭耀列星。",
            "九阶尘扰扰，万室火荧荧。",
            "兀坐闻迂叟，无人尚典刑。"
        ],
        "notes": "",
        "id": "8b5e16ce8418886dd1d8436b7476dcbf"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "读列女传",
        "preface": "",
        "paragraphs": [
            "一避先生席，铿然鼓瑟希。",
            "功名窗纸薄，声色路尘微。",
            "大礼无通问，清谈浪解围。",
            "党人狂斐甚，犹有咏雩归。"
        ],
        "notes": "",
        "id": "224fa7848f20e70b942beb3b02ec4a09"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "读骨鲠集",
        "preface": "",
        "paragraphs": [
            "几许兴亡事，全归喜怒中。",
            "鹳鸣非雨候，花落任春风。",
            "龙马符虽在，檀槐战已空。",
            "未须悲麦秀，王道有车攻。"
        ],
        "notes": "",
        "id": "c932bfd23429e7c69b8212d65507abe3"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "县民诉事有以禅僧见况者",
        "preface": "",
        "paragraphs": [
            "讼庭披诉者，道我似禅僧。",
            "不悟无生理，安知最上乘。",
            "修行心懒慢，溘睡日瞢腾。",
            "说法还知否，宰官非所能。"
        ],
        "notes": "",
        "id": "5187e2182ce821a7853ee0c7bdf71371"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "士昭兄琴室",
        "preface": "",
        "paragraphs": [
            "弄琴函丈者，无始到来今。",
            "韶濩五弦上，乾坤三古心。",
            "荷香流曲沼，烟雨抹寒林。",
            "闵子罢倾听，何人知此音。"
        ],
        "notes": "",
        "id": "a0ba24e9f33df8bcf6f420be5c89a454"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "无眠",
        "preface": "",
        "paragraphs": [
            "丙夜不成寐，可如心念家。",
            "人情风上草，身世眼中沙。",
            "宿鸟司更漏，黄蜂集晚衙。",
            "了忘官府事，高枕是生涯。"
        ],
        "notes": "",
        "id": "1f5317ce4d43a02311057a2da07bfd34"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "武昌射圃后山与江接走植柳竹方茂每为民家羊群所龁日有殴羊之事昔赞皇公以祝鸡翁自况走亦可谓牧羊儿矣",
        "preface": "",
        "paragraphs": [
            "有欲即有累，无营了无为。",
            "且非割鸡宰，宁是牧羊儿。",
            "甲解木方遂，苞屯芽定萎。",
            "江山万里道，好去莫迟疑。"
        ],
        "notes": "",
        "id": "caa20679f3b4fb60627ac0c82a166afd"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "乳鹿或得之近山既不可纵畜之更日而驯走命之曰山友",
        "preface": "",
        "paragraphs": [
            "驹鹿何年致，它山小水滨。",
            "呦呦兴念母，麌麌熟依人。",
            "物性初无定，野心时亦驯。",
            "故林迷町疃，结友幸相亲。"
        ],
        "notes": "",
        "id": "08222eb43d6c637f0581de3b3dcf476c"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "乳猫",
        "preface": "",
        "paragraphs": [
            "乳猫毛比雪，卉服絮成衣。",
            "扼鼠气方盛，食牛形但微。",
            "纷拏殊矍铄，上下拟腾飞。",
            "几许明眸子，亏盈望日晖。"
        ],
        "notes": "",
        "id": "991f31168e19d0338f07dd30c38fd46b"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "芍药",
        "preface": "",
        "paragraphs": [
            "萃拔秀群芳，花间得素王。",
            "牡丹红树色，菡萏碧池香。",
            "融泄云何乐，熙怡日是常。",
            "问人伊谑事，士女熟相忘。"
        ],
        "notes": "",
        "id": "8c46424d1fe885583692312ceec8117d"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "殊亭",
        "preface": "",
        "paragraphs": [
            "指掌视吴都，游人望已殊。",
            "清江浮晚岸，绿野涨春湖。",
            "我乏渊明事，谁为漫叟徒。",
            "醉心寻古记，始信不虚诬。"
        ],
        "notes": "",
        "id": "9fa3cff9b88c2c233c1bfc6375a3b075"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "寒食雨  其一",
        "preface": "",
        "paragraphs": [
            "风雨逢寒食，天公涕亦潸。",
            "柳眉颦绿发，花泪湿朱颜。",
            "贴峤云横水，藏舟雾障湾。",
            "烧痕青已徧，若个子推山。"
        ],
        "notes": "",
        "id": "0687deb36566b6d7137d217e9c543f22"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "寒食雨  其二",
        "preface": "",
        "paragraphs": [
            "客里换春衣，寒风带雨霏。",
            "渐班榆火禁，初感塞鸿归。",
            "柳絮鶑啼乱，梨花蝶趁飞。",
            "丘原坛祭耳，悲念切更微。"
        ],
        "notes": "",
        "id": "23ecc518992fc3abedb5fbb15900a9c0"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "袁口舟行值雨",
        "preface": "",
        "paragraphs": [
            "樊楚劳形甚，将迎一溯流。",
            "棹移惊立鸟，帆远乱浮沤。",
            "落漠江皋树，依稀荻岸舟。",
            "乌云鸣雨急，还我旧神游。"
        ],
        "notes": "",
        "id": "542d978b7ee72e95272e0ebe3b291836"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "酴醿雨后  其一",
        "preface": "",
        "paragraphs": [
            "晼晚春阑雨，酴醿花意秋。",
            "雪飞香霰集，龙鬭玉云浮。",
            "外户杨青眼，中唐浪白头。",
            "梦回人不见，心醉兀悠悠。"
        ],
        "notes": "",
        "id": "9b603bb69d02b90c77222c35c79e65ff"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "酴醿雨后  其二",
        "preface": "",
        "paragraphs": [
            "玩世无心子，成功不义侯。",
            "升沈三跃浪，聚散一浮沤。",
            "守郡官槐木，王家梦髑髅。",
            "团团天上月，犹自曲如钩。"
        ],
        "notes": "",
        "id": "55c731e7f290d61dd6564e612dad73e2"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "𣒅花唐玉蕊花介甫谓之玚花鲁直谓之山矾武昌山中多有之其叶可供染事土人用之酿酒",
        "preface": "",
        "paragraphs": [
            "𣒅绿吐瑶琨，泠然郭外村。",
            "仙人来玉蕊，文士立山矾。",
            "芳泽留丝素，风流付酒罇。",
            "莫言玚酷似，香处不胜繁。"
        ],
        "notes": "",
        "id": "8187f183238b5a1d0c8f102e1b4c27ff"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "春霖未霁澍雨大作",
        "preface": "",
        "paragraphs": [
            "甚雨过清明，侵淫不肯晴。",
            "天占符后甲，人意失先庚。",
            "陌路河鱼上，阶塘野草生。",
            "早来云陡黑，流澍霫间成。"
        ],
        "notes": "",
        "id": "184edba3bbe5960734a11e57e63dc7f8"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "书江表志",
        "preface": "",
        "paragraphs": [
            "株守生财道，棋翻正国成。",
            "周王方虎噬，唐后独牛耕。",
            "军罢心忘战，民劳势自倾。",
            "谁如内史铉，求伴大夫平。"
        ],
        "notes": "",
        "id": "18f6f01dd517035f0c225ec47b077509"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "夏日昼寝",
        "preface": "",
        "paragraphs": [
            "至乐归灵囿，栖神得睡乡。",
            "青奴凉自惬，班友梦偏长。",
            "莫管黄粱熟，何须绿醑尝。",
            "知他人世界，若处有虞唐。"
        ],
        "notes": "",
        "id": "80a0138f331d77264ff2854417921553"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "夏口怀旧",
        "preface": "",
        "paragraphs": [
            "夏口伤前事，毛精泪暗垂。",
            "白龟生不报，黄鹄去无期。",
            "岭雪炎云炽，瓜田古岸移。",
            "战尘愁满眼，聊付一篇诗。"
        ],
        "notes": "",
        "id": "9927da9d733be30ccac18aead689df6c"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "寒溪寺拈香时国丧罢宴锡已三岁二首  其一",
        "preface": "",
        "paragraphs": [
            "社舞莫㛹娟，当修晋白莲。",
            "林梢开远嶂，花片落寒泉。",
            "钟鼓铿锵甚，松篁影带妍。",
            "如来本无象，长老亦逃禅。",
            "昔者溪为虎，如今突𫏐烟。",
            "万松晨迳滑，九曲夏云连。",
            "畦町苗初实，池塘滴尚涓。",
            "洁斋朝五日，清浄乐三年。",
            "要祝南山寿，南山寿十千。"
        ],
        "notes": "",
        "id": "fbcf4479b2d4eb3f4ff214fe333de0a6"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "寒溪寺拈香时国丧罢宴锡已三岁二首  其二",
        "preface": "",
        "paragraphs": [
            "朝衣结蓝绶，古刹礼青莲。",
            "蒨绚林间树，琤𪻐竹下泉。",
            "晨曦方散彩，晓宿有余妍。",
            "聚石应闻道，无人为说禅。",
            "路回荒翳目，江远望生烟。",
            "略彴溪源旧，孱颜岭岫连。",
            "清神山历历，洗耳涧涓涓。",
            "菩萨行观世，封人愿祝年。",
            "更须东亩粟，长穗满三千。"
        ],
        "notes": "",
        "id": "0e8f2dae396fb0c10ccbfa7b568c248a"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "石榴花",
        "preface": "",
        "paragraphs": [
            "国色宜炎夏，宫装染绛纱。",
            "苍崖陆浑火，朱景赤城霞。",
            "颜驻留琼蕊，丹成咽日华。",
            "东山旧游处，遥忆武陵家。"
        ],
        "notes": "",
        "id": "9ec94f67bb773fae1137115b62e6e6c2"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "自讼",
        "preface": "",
        "paragraphs": [
            "学问非干禄，宦游端为贫。",
            "生慙挽船令，羞杀采芝人。",
            "求牧知平陆，无浆卖棘津。",
            "读书心愧否，何日是来春。"
        ],
        "notes": "",
        "id": "8bbc05489bd024c0ab1e41932d9a0de0"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "读李斯传",
        "preface": "",
        "paragraphs": [
            "上蔡游公子，真情本自愚。",
            "五刑身具论，七罪法当诛。",
            "逐兔踪牵狗，亡秦效击胡。",
            "明功与周召，为问骊山徒。"
        ],
        "notes": "",
        "id": "d08a3789e66adf6010635b8f4f8fd9ef"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "宿低寨遇雨",
        "preface": "",
        "paragraphs": [
            "酣睡忽惊觉，空床秋气清。",
            "四垂来雨脚，万壑涨滩声。",
            "飞洒穿戎幕，凄凉怅旅情。",
            "缇幢高卧者，应更薄书生。"
        ],
        "notes": "",
        "id": "2c2b8c661f6cbf0a577a1c8dda6b9b0c"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "至信阳宿萧安抚寨萧虏蔡将去岁陷信阳者",
        "preface": "",
        "paragraphs": [
            "左角语争战，南柯闻大奔。",
            "胡为控弦去，犹有覆车存。",
            "行客应贪路，边城不闭门。",
            "夜眠思往旧，空泪湿床痕。"
        ],
        "notes": "",
        "id": "aaca28eb24afbb8046075899759da158"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "别元可元亨",
        "preface": "",
        "paragraphs": [
            "去矣鸱夷子，片帆移夕阳。",
            "意深三折臂，情结九回肠。",
            "风雨思无晦，江湖道可忘。",
            "死生犹暂别，万里未为长。"
        ],
        "notes": "",
        "id": "741a6150d4ca08fcf6569356f2121030"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "县有父子讼者走以鲁人之法听之喜其改悔而作",
        "preface": "",
        "paragraphs": [
            "父子本天性，情缘私爱暌。",
            "宁留今夕忍，无作望思悲。",
            "克己归仁礼，回心即孝慈。",
            "同年千古意，圣相不吾欺。"
        ],
        "notes": "",
        "id": "a77c087e724e33eb8bab5df65d261061"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "樊冈雨后弥望皆平芜绿草无复花矣",
        "preface": "",
        "paragraphs": [
            "候客樊冈道，新晴致日佳。",
            "万般诗外意，百种梦中花。",
            "蔓绿铺平野，江流袭涨沙。",
            "无如石头滑，龙首粲新芽。"
        ],
        "notes": "",
        "id": "ffeb8fbb182e893a71b8d78d2269a950"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "渔父二首  其一",
        "preface": "",
        "paragraphs": [
            "踪迹五湖浪，生涯千尺纶。",
            "是非宁入耳，荣辱不关身。",
            "猎猎菰蒲暮，凄凄浦溆春。",
            "何时共蓑笠，和雨钓青苹。"
        ],
        "notes": "",
        "id": "38fd7435c391e254dc1bb1b8efcc6c2d"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "渔父二首  其二",
        "preface": "",
        "paragraphs": [
            "红蓼白苹岸，清风江月明。",
            "万波千尺动，四海一沤轻。",
            "浊酒醉独酌，鲜鱼饥旋烹。",
            "兴来歌欵乃，烟雨过前汀。"
        ],
        "notes": "",
        "id": "81fc8044d9fe7ce3c45ef896e176b494"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "筠乡新笋",
        "preface": "",
        "paragraphs": [
            "根节凌槐夏，风霜阅草春。",
            "此君椽笔健，稚子锦绷新。",
            "有待瞻淇奥，行将满渭滨。",
            "狂鞭任奔迸，我不是馋人。"
        ],
        "notes": "",
        "id": "695b2b0ec99cdc7b98180de2da161da2"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "白菊",
        "preface": "",
        "paragraphs": [
            "不著金缕衣，寒窗弄明月。",
            "端宜装淡泊，自是香蓬馞。",
            "臭味真可人，风流到华发。",
            "试为问东篱，定得渊明骨。"
        ],
        "notes": "",
        "id": "0859ee8894a7f181204d6adfcf71dadc"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "丁香花",
        "preface": "",
        "paragraphs": [
            "别是南州种，寒花七里香。",
            "玉笄骈宝髻，金粟缀银珰。",
            "自得山林趣，不为时世装。",
            "紫霞休骋瑞，未及野梅芳。"
        ],
        "notes": "",
        "id": "ecdd1fa8fad233aa8a376d0d9bbab07e"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "立春",
        "preface": "",
        "paragraphs": [
            "谁得东君信，风生十万家。",
            "土牛占谷麦，灰律动蒹葭。",
            "嫩绿萌芳蕊，新红茁绽芽。",
            "未能都免俗，春胜插春花。"
        ],
        "notes": "",
        "id": "abb2dac1fd3c73ff9f0ca8c543344ce7"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "雪",
        "preface": "",
        "paragraphs": [
            "怪得寒风瘦，窗明积渐加。",
            "起来裘泼水，逆视竹生花。",
            "厚貌分群品，新装副六珈。",
            "飘零飞落叶，转动绞回车。",
            "无定从高下，忘形变迩遐。",
            "郊坰铺毳罽，阶砌撒江沙。",
            "洒壁侵修饰，填坑旋不漥。",
            "屋头昂怪兽，山脊走长蛇。",
            "万木枝都亚，中庭石尽遮。",
            "狮符蹲陡踞，龙井喷增呀。",
            "扑面轻盈甚，装衣点缀斜。",
            "础闲开匣镜，碑仆插梳牙。",
            "同色连千里，虚光合万家。",
            "压灾时世重，为瑞老农夸。",
            "势极云天际，威凌冻水涯。",
            "凹兜坡崿岝，条突树牙槎。",
            "客子衣裳怯，王孙酒力奢。",
            "影浮垂绣幌，香带落梅花。",
            "籭簸知神女，门屯想夜叉。",
            "未能三十韵，旋瀹试烹茶。"
        ],
        "notes": "",
        "id": "61253817933af9772da1da1e5acb8f15"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "郊迎赵漕",
        "preface": "",
        "paragraphs": [
            "叱御逆轺车，愁先负弩驱。",
            "虎头晴在望，羊角淖盈途。",
            "草莽迷行迹，湖山出画图。",
            "伤今又怀古，坐睡觉吴歈。"
        ],
        "notes": "",
        "id": "c2ef5ef30971f5bf14ddc4a598c8c97a"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "传闻北虏请和",
        "preface": "",
        "paragraphs": [
            "会稽吴功薄，夫椒越报深。",
            "汉驱胡远遁，周任狄来侵。",
            "頼是佛狸死，何当颉利禽。",
            "请和君信否，无故莫容心。"
        ],
        "notes": "",
        "id": "2df113bda2f1806c8a47fdc8fe68e22d"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "梅雨",
        "preface": "",
        "paragraphs": [
            "霡霂雨黄梅，凝云绾不开。",
            "心知养苗稼，眼见长莓苔。",
            "密箧几如渍，崇墉势欲𬯎。",
            "鬰蒸任炎热，谁解酌金罍。"
        ],
        "notes": "",
        "id": "b65896fe6ca665cdefedc621e7af1de9"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "游飞霞洞",
        "preface": "",
        "paragraphs": [
            "横塘富花柳，杳杳镜中行。",
            "楼观朱涵壁，洞天珉掩闳。",
            "林深暮云合，地僻夏寒生。",
            "康乐屏岩静，鸣榔时一声。"
        ],
        "notes": "",
        "id": "254a0fe469b5e61f6692e76f3d00d593"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "龙翔寺",
        "preface": "",
        "paragraphs": [
            "二江涵古寺，双屿耸平沙。",
            "翠浪环流浄，金城到眼奢。",
            "水光摇殿阁，塔景动龙蛇。",
            "不减蓬壶意，屯云未许遮。"
        ],
        "notes": "",
        "id": "9aacf2e0d02ddb749d4af585f82e963c"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "酬张县尉",
        "preface": "",
        "paragraphs": [
            "久客多尘滓，心怀为子开。",
            "文知龙有种，名苦雉为媒。",
            "但得贫无累，何嗟去不来。",
            "吴门众多士，待尔和羹梅。"
        ],
        "notes": "",
        "id": "e2458efec55984789a4e870908db8b83"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "元夕忆世母",
        "preface": "",
        "paragraphs": [
            "苍天毒我生，顾复自孩婴。",
            "元夜维蛇梦，三山寿斝倾。",
            "星毬明烜赫，鼇岛峻峥嵘。",
            "乐事都如梦，伤心母道情。"
        ],
        "notes": "",
        "id": "90f3e962899519ba2b787e112489de42"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "拒霜花",
        "preface": "",
        "paragraphs": [
            "蘸染木芙蓉，深红间浅红。",
            "锦笼烘夕照，翠袖揖秋风。",
            "艳冶归尤物，凄凉识化工。",
            "拒霜高节在，丹药谩成业。"
        ],
        "notes": "",
        "id": "54ed99d1cbcdd0bd6f97f2520ea5e493"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "早行",
        "preface": "",
        "paragraphs": [
            "旅枕罢残梦，明星悬屋椽。",
            "不辞风露冷，欲了东西缘。",
            "云驭方擎日，月轮犹印天。",
            "波波定何事，羞死地行仙。"
        ],
        "notes": "",
        "id": "21500e8dfae5b89c67e889030be7d050"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "天阴",
        "preface": "",
        "paragraphs": [
            "梅月乍开霁，油云闲卷舒。",
            "溢光穿隙日，浮祲出清虚。",
            "鼓吹蛙声乱，笙簧竹影疏。",
            "雨来三四点，静觉打籧篨。"
        ],
        "notes": "",
        "id": "4ed234b19a5a02e80458d0738eece7a4"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "告归郡不得请倦于将迎之劳",
        "preface": "",
        "paragraphs": [
            "闲居百不忧，何事武昌游。",
            "旦旦三江口，时时十里头。",
            "个中都是妄，此外竟何求。",
            "生被浮名累，将迎卒未休。"
        ],
        "notes": "",
        "id": "bae2d7bed6c42f41fdcbe1bfb0165d08"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "昧爽寒溪送客",
        "preface": "",
        "paragraphs": [
            "攀援长者车，昧爽踏汀沙。",
            "片玉山衔水，堆金日蘸霞。",
            "风来云外岭，露重竹间花。",
            "好景看如客，心闲即是家。"
        ],
        "notes": "",
        "id": "c9b5736004b9f38349d30a670c0e5f01"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "二十三日送客寒溪还视邑事食时过节推周文犹高卧未起愒然嗟羡以诗戏之",
        "preface": "",
        "paragraphs": [
            "惊起周公梦，三竿日倍高。",
            "被毡吟不用，州县职徒劳。",
            "脂辖驱邮置，金车困贼曹。",
            "几如陈处士，龙卧楚江皋。"
        ],
        "notes": "",
        "id": "2d123fd32e31d1522f36fe2db0310114"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "夏日江滨",
        "preface": "",
        "paragraphs": [
            "鸟迹铺天篆，金波漾日沙。",
            "鹭拳岩积雪，风勺浪飞花。",
            "江断客帆入，崖回山影斜。",
            "峰云青入汉，略约二三家。"
        ],
        "notes": "",
        "id": "3ea52754ded38062a5b3fb33a01d5bf4"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "闻黄仲益云梦辟书报命",
        "preface": "",
        "paragraphs": [
            "三府书交上，群公座尽倾。",
            "量包云梦岭，名动洛阳城。",
            "鸡肋刀焉用，牛腰轴定盈。",
            "江南望江北，无可赠梅英。"
        ],
        "notes": "",
        "id": "c1eb5ae68f8e1d02f76e1b280e8824d3"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "读萧铣传",
        "preface": "",
        "paragraphs": [
            "不假成田势，宁堪麦秀悲。",
            "青毡梁旧物，赤帜汉威仪。",
            "刚被农家误，俄推鼎祚移。",
            "江湖百郡地，只自黍离离。"
        ],
        "notes": "",
        "id": "ee68dd321bd4459f910769c03869056c"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "读九国志闷书",
        "preface": "",
        "paragraphs": [
            "吊古因䌷卷，伤神却皱眉。",
            "蜂房开自牖，蚁穴溃成堤。",
            "不苦南风竞，长怀北马悲。",
            "阳曦曜星月，还有饯西时。"
        ],
        "notes": "",
        "id": "6d46f720a51fa72482c4b5bd2a0f9e5d"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "被甲",
        "preface": "",
        "paragraphs": [
            "儒服便章甫，戎装乍铁衣。",
            "几曾生共乐，犹有死同归。",
            "著屦惟何甚，乘车未遽非。",
            "愧酬军旅问，先见少知几。"
        ],
        "notes": "",
        "id": "1ee398ee4357b83affbbfdffedbb3487"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "曾阳回棹",
        "preface": "",
        "paragraphs": [
            "沔曲回晨棹，惊飞羡水禽。",
            "波纹沙隠见，山影浪浮沈。",
            "色动芦花雪，光摇日脚金。",
            "扁舟归未得，惆怅五湖心。"
        ],
        "notes": "",
        "id": "3c52e60f9e8c612b05eda57f49b53acb"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "读三国志",
        "preface": "",
        "paragraphs": [
            "左角蛮攻触，南柯檀伐槐。",
            "徘谐记名字，人物委尘埃。",
            "锦里昔曾到，樊川今此来。",
            "遗风不可见，观古意悠哉。"
        ],
        "notes": "",
        "id": "df56c8c7cea6bd251bca3dd585f778ee"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "读史",
        "preface": "",
        "paragraphs": [
            "信乃哙等伍，宏与滔比肩。",
            "飨士未为过，出跨真能贤。",
            "物外体三极，环中无二天。",
            "伤哉千古恨，颦蹙玩陈编。"
        ],
        "notes": "",
        "id": "6b30e2713d9c0db52af4f9861845cdbc"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "仵落回路得家书是夕有归梦",
        "preface": "",
        "paragraphs": [
            "梦入江南路，依然识旧庐。",
            "家人话生计，儿子督程书。",
            "缭绕俗缘在，缠绵习气余。",
            "金鸡惊悮我，安问未为疏。"
        ],
        "notes": "",
        "id": "1946aca3932a2f8fa4607a69480fb9c4"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "三月七日按云陂庄还宿旧州寺怀松楸作",
        "preface": "",
        "paragraphs": [
            "不学老农稼，而为田舍翁。",
            "劬劳方轸虑，定集竟何功。",
            "心恻焄蒿气，时寒疾甚风。",
            "年时尚坛祭，废绝意奚穷。"
        ],
        "notes": "",
        "id": "adfee3b62acbb6b86cb2b26f8109f9eb"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "山舍三首  其一",
        "preface": "",
        "paragraphs": [
            "髣髴依蛮室，林端鸟道萦。",
            "烟疑云异色，松接涧同声。",
            "树古龙蛇蚴，岩嵬虎豹狞。",
            "野花舞狂蝶，栩栩梦庄生。"
        ],
        "notes": "",
        "id": "80771ae4eead9ef2262aa8d7b96e8afd"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "山舍三首  其二",
        "preface": "",
        "paragraphs": [
            "坞阔廜苏小，奇峰叠翠屏。",
            "岩头通鸟迹，山脊走龙形。",
            "峡断风偏劲，林幽天欲冥。",
            "流泉不知处，虚谷响泠泠。"
        ],
        "notes": "",
        "id": "848e45571b6be3c6791bea425b26e10e"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "山舍三首  其三",
        "preface": "",
        "paragraphs": [
            "寂寞无尘事，茅茨秀岭连。",
            "密萝蒙灌木，乱石隠流泉。",
            "蝉噪云间树，鸟飞山外天。",
            "孤云自明灭，应达主人玄。"
        ],
        "notes": "",
        "id": "198e0dffa71d5e592fb72846a005ed45"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "观棋",
        "preface": "",
        "paragraphs": [
            "战伐徒形似，死生俱妄为。",
            "争先明有法，当局自成迷。",
            "多算非关劫，成功定出奇。",
            "两情深海若，不比看人知。"
        ],
        "notes": "",
        "id": "4151fbbe633cf43e1f5afe52ac4b4388"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "升仙寺",
        "preface": "",
        "paragraphs": [
            "羽翼假真仙，飞来秀岭巅。",
            "道高还自正，境寂若为禅。",
            "寓目山如砺，昂头浪拍天。",
            "闽城多少地，羃历带平烟。"
        ],
        "notes": "",
        "id": "c5b369a723fc850cc386977b0a99014c"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "丙子岁春",
        "preface": "",
        "paragraphs": [
            "物极虽云反，寒威何太衰。",
            "东风入帘幕，生意满林畦。",
            "古木含新绿，仙葩吐旧枝。",
            "阴晴苦不定，中夜忍闻规。"
        ],
        "notes": "",
        "id": "70b3d1ebdc1e64aed1642121fdbd2ae2"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "江行即事",
        "preface": "",
        "paragraphs": [
            "春信潮声急，滔滔掩岸沙。",
            "客船离浦溆，渔笛起蒹葭。",
            "荡桨水光碎，转山帆影斜。",
            "篙工指烟树，依约有人家。"
        ],
        "notes": "",
        "id": "67df6d120a75406f0e721ea93320eb45"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "雪销",
        "preface": "",
        "paragraphs": [
            "旬浃雨银花，山林尽绮罗。",
            "东风云气减，南纪日光和。",
            "皓皓污应易，涓涓滴转多。",
            "冰生又冰释，天道竟如何。"
        ],
        "notes": "",
        "id": "f73cbe751b1455da6e30f7dda57c221a"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "读大定书诏",
        "preface": "",
        "paragraphs": [
            "窃国盗仁义，惊人新见闻。",
            "腥膻冠冕俗，秽杂犬羊群。",
            "孟获尚七纵，匈奴非五分。",
            "启民身薙草，为有鴈门军。"
        ],
        "notes": "",
        "id": "e914e9d397f99b1f22ac9befa24f6925"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "诚台雪望怀子都五首  其一",
        "preface": "",
        "paragraphs": [
            "不见子都子，诚台一壮观。",
            "烂开梅骨峭，高耸玉峰寒。",
            "谁共云霄目，诗亡锦绣肝。",
            "梦魂千里道，应更酒肠宽。"
        ],
        "notes": "",
        "id": "8db04cbc2895f03db97e6f8eaeba3741"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "诚台雪望怀子都五首  其二",
        "preface": "",
        "paragraphs": [
            "故人一相遇，七返霰瀌瀌。",
            "辞采应奇甚，颠狂即在不。",
            "寻思落帽会，乘兴锦官游。",
            "皎皎诚台暮，诗肠独自搜。"
        ],
        "notes": "",
        "id": "83c2b0df36ca56fd6246121c5c325513"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "诚台雪望怀子都五首  其三",
        "preface": "",
        "paragraphs": [
            "白也今良嗣，千年璧一双。",
            "文思泉漱石，色照月明窗。",
            "朴樕空樊渚，飘零远汉江。",
            "此情谁与度，木介响琤𪻐。"
        ],
        "notes": "",
        "id": "dd404ee8ac14b12dbdf740ed72afdbed"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "诚台雪望怀子都五首  其四",
        "preface": "",
        "paragraphs": [
            "狂游失可人，萍聚我和君。",
            "千里共明月，几山空白云。",
            "击雕飞堕毳，嚼雪冷冰龈。",
            "百岁无多子，离居困索群。"
        ],
        "notes": "",
        "id": "17cf191379db7d497e75afd2b149d753"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "诚台雪望怀子都五首  其五",
        "preface": "",
        "paragraphs": [
            "掩胫诚台雪，吟头祇自昂。",
            "梅花开岭路，冰玉皱池塘。",
            "良马日千里，美人天一方。",
            "尺书不可寄，道义两相忘。"
        ],
        "notes": "",
        "id": "b14636ebb40b179cb31d57335b6a519a"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "和贾簿",
        "preface": "",
        "paragraphs": [
            "官冷君休叹，浮名陌路车。",
            "冰山逢燠泮，豆粥并寒除。",
            "但酌樽中酒，从堆架上书。",
            "未酬题柱志，终不羡相如。"
        ],
        "notes": "",
        "id": "eaf9c095e14919bb8251d67c237ebcc2"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "忌日雪",
        "preface": "",
        "paragraphs": [
            "荼毒惟何甚，同时失所天。",
            "哀伤逢此日，怀抱忆初年。",
            "白雪明心素，青松黯墓埏。",
            "不堪陈几席，罪罟欲谁冤。"
        ],
        "notes": "",
        "id": "99d7b85d44eaf5a356f3ade7524fc3d6"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "大雪",
        "preface": "",
        "paragraphs": [
            "江市弥旬雪，人行失旧踪。",
            "梅藏香骨瘦，冰结浪花重。",
            "髣髴门前柳，昏迷郭外峰。",
            "屋簷天汉在，一雁没清空。"
        ],
        "notes": "",
        "id": "d8d2f2e8a8ae757d93b1cd065e7f2c47"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "喜雨",
        "preface": "",
        "paragraphs": [
            "麦穗虽干耳，秧苗未吐心。",
            "正须云泼墨，生怕日流金。",
            "气鬰山堂润，风回竹迳阴。",
            "称人三四点，争道即为霖。"
        ],
        "notes": "",
        "id": "3a8499da369423a4112daeffcbbdf578"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "春老寒雨酴醿竟烂",
        "preface": "",
        "paragraphs": [
            "无定若游丝，神人荐玉衣。",
            "飘摇思远举，婀娜怯空归。",
            "晚色檀心重，春寒酒力微。",
            "牵肠无柳眼，香絮雪花飞。"
        ],
        "notes": "",
        "id": "e5b439f4ad561db6a8417e5db209e8b9"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "读史",
        "preface": "",
        "paragraphs": [
            "闲是等闲非，沈迷不自知。",
            "黄粱一夜梦，白雪数人诗。",
            "身后输杯酒，生前对局棋。",
            "几多亡国恨，窗几静搘颐。"
        ],
        "notes": "",
        "id": "bb57edd1afc68e3f36b7b783fd305aac"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "延陵感怀",
        "preface": "",
        "paragraphs": [
            "延陵七春梦，悲切意更微。",
            "颇复吴牛喘，还多代马依。",
            "去来纷混混，今昨是非非。",
            "况在辽东鹤，千年方始归。"
        ],
        "notes": "",
        "id": "b0e85f0627e7c9272f6ed835f890f564"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "雪霁和智叔次诸郎曹韵二首  其一",
        "preface": "",
        "paragraphs": [
            "风洗朔云静，愁蠲泪眼晴。",
            "夜阑灰亦冷，目眩室生明。",
            "客子远乡巷，天公偏世情。",
            "布衾寒泼水，坠叶也心惊。"
        ],
        "notes": "",
        "id": "8c8828763cc1b6b2d65bb00ee49447b5"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "雪霁和智叔次诸郎曹韵二首  其二",
        "preface": "",
        "paragraphs": [
            "同云起飞絮，忽作无意晴。",
            "梦破客愁绝，魂销天夜明。",
            "闻鸡悲壮节，哀雁切乡情。",
            "夜静群动息，空床时自惊。"
        ],
        "notes": "",
        "id": "69912026d5f35c4c653ec01f9a7ca3c8"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "元日",
        "preface": "",
        "paragraphs": [
            "凤历回龙纪，羲和御物新。",
            "崎岖万里道，牢落五年春。",
            "羁客闻哀雁，伤怀念昔人。",
            "米盐能几许，还自不由身。"
        ],
        "notes": "",
        "id": "c9e5ba6e0e352028c65a21aaf260c75d"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "梦回二首  其一",
        "preface": "",
        "paragraphs": [
            "忆到梯云巷，哀伤韡鄂丛。",
            "舞鸾悲引镜，伤雁落空弓。",
            "清梦回时雨，繁声发夏虫。",
            "情钟正吾辈，匡坐泣薰风。"
        ],
        "notes": "",
        "id": "966744f9222b6ad98ce3932c0467546f"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "梦回二首  其二",
        "preface": "",
        "paragraphs": [
            "吾宗鲜兄弟，何事日飘零。",
            "凋落皆鹓凤，相从谢鹡鸰。",
            "世缘那可了，魂梦也非宁。",
            "屈指伤心事，端如欲曙星。"
        ],
        "notes": "",
        "id": "0aac21d322d8c54f49139197eb28d047"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "乡思",
        "preface": "",
        "paragraphs": [
            "达仕租千石，虚名酒五经。",
            "岂能千日醉，未胜九年耕。",
            "识取杯中趣，知从袋里乘。",
            "读书无一事，官宦汩平生。"
        ],
        "notes": "",
        "id": "7e751fcbafe5c04a2b9517b8987c77bf"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "寒食二首  其一",
        "preface": "",
        "paragraphs": [
            "异县临寒食，为情觉大难。",
            "焄蒿五精气，破散六祠坛。",
            "堕泪纷朝雨，回肠减夜餐。",
            "谁家箫鼓咽，懽舞欲媻跚。"
        ],
        "notes": "",
        "id": "ad2ba25121461b349eaafa3c1dbd7661"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "寒食二首  其二",
        "preface": "",
        "paragraphs": [
            "五岁怀归梦，言归已得归。",
            "未能逃俗累，旋复著征衣。",
            "子贡当何战，燕人切自悲。",
            "无堪一百五，春雨作霏微。"
        ],
        "notes": "",
        "id": "147954b058fda71b172a41b343fdd474"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "感事",
        "preface": "",
        "paragraphs": [
            "狐死正丘首，鸢飞翰戾天。",
            "乃知司马晋，不若慕容燕。",
            "济乱须人杰，投机赧世贤。",
            "长江千古恨，南北几陈编。"
        ],
        "notes": "",
        "id": "9798d0cf4f6cf24d15a202decfbfe5fb"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "㶉𫛶",
        "preface": "",
        "paragraphs": [
            "谿𪀸沧江外，雌雄万里心。",
            "浪花浮彩翠，烟雨弄清音。",
            "蓼岸无端艳，莲塘底处寻。",
            "鸳鸯谁著色，知误几金针。"
        ],
        "notes": "",
        "id": "973408646bd4e1893c3f94af1268e396"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "读邸报二首  其一",
        "preface": "",
        "paragraphs": [
            "大漠烟尘静，三公计划奇。",
            "定安唐庙貌，行复汉官仪。",
            "捷奏腾千里，除书满四维。",
            "自然禽颉利，蚤晚赞无为。"
        ],
        "notes": "",
        "id": "1f0a33f34df7107fe5d2346835ca3e34"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "读邸报二首  其二",
        "preface": "",
        "paragraphs": [
            "世味刀头蜜，人情屋上乌。",
            "荣华叶子格，升黜选仙图。",
            "豺祭知生兽，蛇衔欲报珠。",
            "不将魂梦到，反是忆莼鲈。"
        ],
        "notes": "",
        "id": "a66830af943e39b9432c80436b6147ae"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "九月十日菊",
        "preface": "",
        "paragraphs": [
            "不改天香细，无端人意疏。",
            "重阳把杯者，今夕尚来与。",
            "白羽摇依旧，黄裳笑反初。",
            "知时自凡俗，冷暖欲焉如。"
        ],
        "notes": "",
        "id": "532ac0e869e40561038202fbb380d6b3"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "夜闻捷音",
        "preface": "",
        "paragraphs": [
            "圆觉声闻夜，蒙头大比丘。",
            "上功来莫府，如用复东周。",
            "行即升平旧，还从汗漫游。",
            "凭谁问淮蔡，元济莫擒不。"
        ],
        "notes": "",
        "id": "797249356f60e2d6ad846bb64cc8f8fe"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "闷成",
        "preface": "",
        "paragraphs": [
            "春鸟弄轻微，凝阴满院飞。",
            "蚕姑云力作，杜宇不如归。",
            "世变知音少，人亡解语希。",
            "汗颜多反仄，溅泪湿单衣。"
        ],
        "notes": "",
        "id": "1cbecbb29f989be357347223d17bbd59"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "春阴",
        "preface": "",
        "paragraphs": [
            "春昼阁春愁，无情若隠忧。",
            "柔肠牵柳眼，困泪点花头。",
            "不放春风度，从教暮雨休。",
            "哀怜无限意，小畜闵黄州。"
        ],
        "notes": "",
        "id": "1b98cc6c13a154dbaa84b6bb888a8d80"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "灯花",
        "preface": "",
        "paragraphs": [
            "自得天然艳，书窗气吐虹。",
            "有心惟烛物，无种到施工。",
            "不管三春候，平分两曜功。",
            "报人知喜事，谁辨悉归空。"
        ],
        "notes": "",
        "id": "f6c1d57106ced167d999c2244358316e"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "送郑景望赴国子丞诗二首  其一",
        "preface": "",
        "paragraphs": [
            "风喜樯乌顺，知难唤酒杯。",
            "好溪寒已半，京洛暖应回。",
            "僧舍方飘雪，江篱欲放梅。",
            "不须愁国步，之子栋梁材。"
        ],
        "notes": "",
        "id": "ca329c06c377dc66ead60f242b8a7067"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "送郑景望赴国子丞诗二首  其二",
        "preface": "",
        "paragraphs": [
            "忾我论交晚，何堪又索居。",
            "朝阳鸣必凤，清水察无鱼。",
            "百恼愁成斛，群疑鬼载车。",
            "否臧亡可道，赢得腹诗书。"
        ],
        "notes": "",
        "id": "01c4faa86aa1b7df5d658e60845b72ee"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "送郑景元赴秀州判官诗",
        "preface": "",
        "paragraphs": [
            "恢炱煽炎毒，万里无来风。",
            "殿阁少微凉，况乃陌路中。",
            "纨扇可把挥，秋高网丝虫。",
            "冰山岂足恃，见𪾢聿消融。",
            "进退信惟谷，黄尘奈匆匆。",
            "郑君冰雪姿，干将依崆峒。",
            "竭蹶救头然，巾车佐元戎。",
            "生人在炽炭，吾何惮爞隆。",
            "往闻开元帝，逃暑绣岭宫。",
            "偪仄政浩叹，木阴见姚崇。",
            "烦溽顿以消，语识静胜工。",
            "相期在此行，山泉养童蒙。"
        ],
        "notes": "",
        "id": "5604ee0fe790b70980491528580bcdb9"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "兄子象先罢公试归知武林动静成古风三首  其一",
        "preface": "",
        "paragraphs": [
            "黄庭有真诣，魂升魄入渊。",
            "知机动以食，还反道自然。",
            "尝闻炼色石，可用补苍天。",
            "时哉复时哉，宁教悔在前。"
        ],
        "notes": "",
        "id": "329df2388c0b6c01505f9b9f26c130fc"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "兄子象先罢公试归知武林动静成古风三首  其二",
        "preface": "",
        "paragraphs": [
            "野鹤入鸡群，猨岂王孙辈。",
            "之人定忘物，未足言身世。",
            "丹山两凤皇，为谁来哕哕。",
            "灵龟发与肣，可以卜隆杀。"
        ],
        "notes": "",
        "id": "d800f0fbe6c4361ff5623630537a50bd"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "兄子象先罢公试归知武林动静成古风三首  其三",
        "preface": "",
        "paragraphs": [
            "明珠以弹雀，得雀亦亡珠。",
            "飏鹜以当鹰，夫岂猎之徒。",
            "黄金有定价，韫椟盍藏诸。",
            "薰风扇余凉，吾方爱吾庐。"
        ],
        "notes": "",
        "id": "3ce7f8af7c41d5c134148bb9994631e4"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "元夜斋居",
        "preface": "",
        "paragraphs": [
            "元夜忆年时，忘情居灏灏。",
            "县斋今夕居，曷谓伤怀抱。",
            "都缘人事非，不足年时好。",
            "世母舍我归，屈指忧吾老。",
            "人亡不可见，此心为草草。",
            "大人月云忌，弃我方儿褓。",
            "呱呱救婴泣，安知请丘祷。",
            "诸父洎诸兄，下世吁何早。",
            "悲伤失所恃，涕泪流行潦。",
            "哀思动时节，不见莲灯好。",
            "乡居计日长，松楸倩谁埽。",
            "诸母侍何期，念旧呼穹昊。"
        ],
        "notes": "",
        "id": "8d416d3e6714e880766c7c78657d91c1"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "春雨",
        "preface": "",
        "paragraphs": [
            "春雨不知止，新晴旋复阴。",
            "霏霺散秋毫，虚簷水鸣琴。",
            "琤𪻐响疏窗，庭除有余音。",
            "跬步莫可纵，苍苔看侵淫。",
            "县斋知几秋，中堂漏相寻。",
            "涓涓溅人衣，黯黯乏胜襟。",
            "发策漫如渍，明眸暗沈吟。",
            "翛然薄云开，风声到园林。",
            "坐觉筠筀芽，罗鞭粲修森。",
            "巾车过坊市，沟渠涨江浔。",
            "言归转通渠，举头见西岑。",
            "峰青雾衔白，何堪送迎心。"
        ],
        "notes": "",
        "id": "305f5b4eae835a0e6056160c7b55fbd8"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "春江小雨",
        "preface": "",
        "paragraphs": [
            "小雨春风里，澄江满涨痕。",
            "沙平波渺渺，山远雾昏昏。",
            "短棹烟尘细，浮云天地根。",
            "将迎倦无已，羞目旧杯尊。"
        ],
        "notes": "",
        "id": "2acde7f0b610f80878c0998ba3339de1"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "春雨",
        "preface": "",
        "paragraphs": [
            "春光不满百，雾雨六旬强。",
            "眠蚕老脱壳，垅麦青已黄。",
            "愁云密可厌，惨澹空沧茫。",
            "铜盘旦日出，障彼天一方。",
            "寒簇叹巧妇，麰蛾会飞虻。",
            "丰隆况忱祠，离毕占是常。",
            "庚午直及申，此意未遽央。",
            "使客困羁役，行留两亡羊。"
        ],
        "notes": "",
        "id": "d4d72b4acc5733ad6262d7854d263aa5"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "雨中鹤唳",
        "preface": "",
        "paragraphs": [
            "阴霭结愁思，秋霖政霪澍。",
            "何天唳鸣鹤，嘹喨乌云路。",
            "九皋声甚远，底处披冥雾。",
            "定知君子化，不作乘轩污。",
            "介虮六王师，栉沐方暴露。",
            "刍挽苦不继，曷保金汤固。",
            "涂泥困沦没，无计开樊笯。",
            "伤古听华亭，吾心向谁布。"
        ],
        "notes": "",
        "id": "a5136037236a11823ddf40bb3bedea49"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "种兰",
        "preface": "",
        "paragraphs": [
            "兰生林樾间，清芬倍幽远。",
            "野人坐官曹，兹意极不浅。",
            "西窗蔽斜日，松钗架春晚。",
            "墙阴莳花木，憔悴根日损。",
            "植此山谷香，坐与前事反。",
            "扶疏可纫佩，心绪端有本。",
            "芽生仅盈坛，高风成九畹。",
            "群芳颜色好，祇自夸园苑。",
            "何如淡嚼蜡，草莽曾谁混。",
            "对我静无言，忘形如苯䔿。"
        ],
        "notes": "",
        "id": "094ead3e7b10d8323dca95d0877216f9"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "读东坡和靖节诗",
        "preface": "",
        "paragraphs": [
            "我读渊明诗，颇识诗外意。",
            "坡公继逸响，个中有佳思。",
            "取友百世上，古来独二士。",
            "陶固泉石人，苏则廊庙器。",
            "出处了无同，声名都自异。",
            "往来不可作，矧复通姓字。",
            "神交定忘形，饮食尚知味。",
            "蕤宾中声律，片铁犹应类。",
            "兹文在尼父，为复昌旦事。",
            "今时道古语，莫作今世视。",
            "以我思惟心，充彼刚大气。",
            "芥子纳须弥，谁信略相似。"
        ],
        "notes": "",
        "id": "ba48ed5cef322b0cf774833eed59d8e7"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "欣木亭诗",
        "preface": "",
        "paragraphs": [
            "寒威折青阳，云雨作朝暮。",
            "槎牙粲新绿，寂历晴川树。",
            "时至物皆春，岂在云间露。",
            "之人止亭上，笑歌谁与晤。",
            "睠此荣与华，我亦知嘉孺。",
            "来游对溪山，识取亭中趣。"
        ],
        "notes": "",
        "id": "1686263548ae826d6129d6023de4a604"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "早起次叔瞻韵",
        "preface": "",
        "paragraphs": [
            "日高政好眠，披衣意何已。",
            "不得恋黄䌷，弩头非所喜。",
            "厌浥行露多，忘却佳山水。",
            "有客爱闲居，被发吟早起。",
            "神清到天元，静极照物始。",
            "公乎尚何其，我亦偶然耳。",
            "此事叵立谈，剥剥自鸣指。",
            "动息无端环，生人定一理。"
        ],
        "notes": "",
        "id": "69ada3f7fb2429b402b1605bbe6e57da"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "闻竞渡声",
        "preface": "",
        "paragraphs": [
            "江头閙金钲，竞渡记时序。",
            "欲吊大夫魂，正则知何许。",
            "情缘古今隔，况是都无楚。",
            "悲歌永为戏，拯溺凭谁语。",
            "曰我旧家乡，湖上人如堵。",
            "船战习成风，迎神尚投黍。",
            "家居内忘物，废听何城阻。",
            "风闻不贰事，借问为情绪。"
        ],
        "notes": "",
        "id": "98a5b9db688f718889f7d7ed90e6c08b"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "冬至和燠酴醿有华",
        "preface": "",
        "paragraphs": [
            "我爱酴醿花，烂漫春归后。",
            "熏为美人佩，韵胜青州酒。",
            "溰漼落霜霰，摇曳欹风柳。",
            "别来能几时，梦寐依三后。",
            "一线长新阳，万木新凋朽。",
            "佳期尚云远，盛意胡偏厚。",
            "秀色笑江梅，游丝入窗牖。",
            "遥知此粲者，为瑞朝中否。",
            "银蟾待交映，天上彤云久。",
            "金樽但高酌，身外闲愁剖。",
            "休言桃李华，常旸又何咎。"
        ],
        "notes": "",
        "id": "5fa9f3875240b1cd2f2a8fd8b0ef6657"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "刈兰",
        "preface": "",
        "paragraphs": [
            "东畹刈真香，静院簪瓶水。",
            "高远不胜情，时逐微风起。",
            "和雨剪闲庭，谁作骚人语。",
            "记得旧家山，香来无觅处。"
        ],
        "notes": "",
        "id": "16b96031e674ca1bc2f94f5e62d3e9bf"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "石盆",
        "preface": "",
        "paragraphs": [
            "髯翁久埋没，岁月来成奔。",
            "当年脍鱼处，齑臼徒形存。",
            "想方高会时，猛士侔云屯。",
            "连鳌觊一钓，欲以大口吞。",
            "尺鲫剉红雪，烹葵植兰荪。",
            "王余弃玉食，银刀乱洄沄。",
            "堕台不禁醉，网漏如鲸鲲。",
            "座中尽群彦，人亡失丛墦。",
            "吾游怀此都，重到郭外村。",
            "聊兴广武叹，徘徊受辛盆。",
            "颓然凤凰台，路走临津门。",
            "催归趁人马，谁念古帝魂。",
            "愁无有力者，窊樽负云根。",
            "斯焉共杯饮，垂纶具盘飧。"
        ],
        "notes": "",
        "id": "c40f0e7461dbb835bf1a5cd3f0e63a9b"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "止斋和七五兄次渊明止酒诗韵",
        "preface": "",
        "paragraphs": [
            "知止良独艰，吾兄独安止。",
            "不止郊园外，只止尘埃里。",
            "修为止至善，孝爱止为子。",
            "眷言兄止之，得止以为喜。",
            "至止内泓澄，非心止弗起。",
            "止静有余欢，止中得妙理。",
            "勿谓止为难，止躬徒正己。",
            "止乎吾未见，致知知止矣。",
            "兄乎止孰似，兄止无端涘。",
            "艮止视兼山，止斯千万祀。"
        ],
        "notes": "",
        "id": "05060a54ec78ee19faee38ccc0d0696f"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "重阳无菊",
        "preface": "",
        "paragraphs": [
            "二九节重阳，高风振群木。",
            "彼菊东篱下，金英粲清馥。",
            "中有黄裳美，雅称清人服。",
            "岁旱靡百草，芽蘗渠能育。",
            "冷淡登高会，怅望矧可复。",
            "空酌茱萸酒，帽堕慵举目。",
            "愧乏渊明流，诚为渊明缩。",
            "借使渊明在，渊明更凄蹙。"
        ],
        "notes": "",
        "id": "432bdd847d3bd87c074ab7f772f353b3"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "九月犹煖梅桂有华",
        "preface": "",
        "paragraphs": [
            "两雄不并时，丹芍彼春芳。",
            "同仁乃一视，梅桂华秋旸。",
            "梅固冰玉姿，桂不时世装。",
            "永言异会遇，相从多异香。",
            "琐屑辟寒金，磊落明夜光。",
            "仙人姑射山，墨允期首阳。",
            "神交际道义，语默何曾常。"
        ],
        "notes": "",
        "id": "8109d9ff761394c019061df876760c76"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "患盗",
        "preface": "",
        "paragraphs": [
            "盗赏自孤卿，布亡由令尹。",
            "政刃可同形，杀人在同殒。",
            "吾非古之徒，处世良不尽。",
            "仁义一蘧庐，身心两矛盾。",
            "坐使邑中民，嗷嗷困饥窘。",
            "劫质与穿窬，公行载归稛。",
            "道路视秦越，对此独何忍。",
            "刑德叹谁施，茫洋空内愍。",
            "仲尼有佳对，为发一笑辴。"
        ],
        "notes": "",
        "id": "b37fe59df4eae9ebdae7bd2e1602173e"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "又和元可二篇  其一",
        "preface": "",
        "paragraphs": [
            "阳春倡者谁，欲和心已阑。",
            "故乡渺千里，念之一辛酸。",
            "人生足离合，岂在共盘餐。",
            "胡然儿女情，苛留太无端。",
            "焉得不系舟，使我怀抱宽。",
            "信美非吾家，会且即所安。",
            "后园桃李秋，芜径草木繁。",
            "酒来辄竟醉，歌强难为欢。",
            "风雨打寒食，枯河尽弥漫。",
            "故乏猜嫌累，谁能整其冠。",
            "惟当适意尔，曷贵吕极官。",
            "晋贤泣楚囚，卫女赋竹竿。",
            "愿君悯羁思，所友路何曼。",
            "归哉昔在陈，孔圣乏体胖。",
            "幸非艰棘徒，亦复谢栾栾。"
        ],
        "notes": "",
        "id": "f83bd459598883fe9e835afdbffa24be"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "又和元可二篇  其二",
        "preface": "",
        "paragraphs": [
            "春风动乡情，灯火语夜阑。",
            "遥闻流星递，铃响接悲酸。",
            "愁人念世事，临食或忘餐。",
            "我有无价珠，可以息争端。",
            "致君昭代隆，坐使北顾宽。",
            "何当内修治，迩服远自安。",
            "呢呢儿女子，青蝇语喧繁。",
            "长怀不尽忧，可若一笑欢。",
            "有酒且强醉，莫等白露漫。",
            "汾阳脱兜鍪，高祖溺儒冠。",
            "此意讵未央，抱关乐卑官。",
            "匡床足酣眠，红日出三竿。",
            "睠言东瓯道，来归路曼曼。",
            "非行徒尔为，寂默体用胖。",
            "天地一大家，中庭树栾栾。"
        ],
        "notes": "",
        "id": "8f4e52fb7ff95d49cf897effe2a2f399"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "得符速走之官",
        "preface": "",
        "paragraphs": [
            "我本乐闲人，自得安闲志。",
            "鄙性习疏散，谁识荣华意。",
            "朅来复旧庐，喜获平生志。",
            "稼穑任佃夫，家室归中馈。",
            "中外若非我，卒岁无他事。",
            "饱饭读诗书，瞢腾时困睡。",
            "嘲啁燕雀懽，鸿鹄心应异。",
            "三皇竟何物，况复今官寺。",
            "寒馁噪妻孥，先春输典质。",
            "兹乃不可常，为贫求禄仕。",
            "版籍一书名，野情那得遂。",
            "官来促我装，去作尘埃吏。",
            "无复有消摇，真为口腹累。",
            "把板从此行，短褐随弃寘。",
            "素餐良不堪，邑有民人寄。",
            "众心险山川，道微非所暨。",
            "上恐负朝家，终念家声坠。",
            "吾民政焦嗷，为此不能寐。",
            "格物可为邦，旧说今难试。",
            "泥古诚腐儒，惟此知为治。",
            "仁义舍不为，又敢图与利。",
            "上官如我容，刑章得就易。",
            "庶以遂其生，将久苏疲瘁。",
            "此意尚茫然，思之或狂悖。"
        ],
        "notes": "",
        "id": "f9f1a8444ffe4310de02df858d078b1b"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "谿𪀸",
        "preface": "",
        "paragraphs": [
            "谿𪀸何翩翩，镇日烟波里。",
            "将奈网罗何，幽闲从此始。",
            "一为美人玩，毛羽慵复理。",
            "江湖浩荡意，憔悴蹄涔水。",
            "昔是沧溟游，今是樊笯底。",
            "文章岂是贵，步武难无已。",
            "丈夫感兹念，心逐冥鸿起。"
        ],
        "notes": "",
        "id": "27d9810d489dd37ad4d035cbd5677713"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "社后即事",
        "preface": "",
        "paragraphs": [
            "东君识归意，社雨零斋沐。",
            "柳眼向人青，草芽随地绿。",
            "体轻来燕疾，声合鸣蛙矗。",
            "桃李静无言，艳丽惊郎目。"
        ],
        "notes": "",
        "id": "faa79820fd0994e43eb42543d47c7489"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "西山野步",
        "preface": "",
        "paragraphs": [
            "雨夏作晴天，浮云带溶泄。",
            "西山旦驱马，踏破苍崖翠。",
            "寒泉涨新绿，决决鸣环佩。",
            "上有吴郊畤，九曲羊肠细。",
            "筑阁听松风，缥渺江无际。",
            "野僧喜客来，一见心已醉。",
            "竹萌荐盘餐，玉切琅玕碎。",
            "吟哦壁间诗，恍与古人对。",
            "时发一笑粲，韶闻殆忘味。",
            "清游淡何营，不知夕将至。",
            "岸巾步箬谷，欲往叵自遂。",
            "酌此菩萨泉，为澣濯恶世。"
        ],
        "notes": "",
        "id": "5b3c35271f83d2f64d346be52c7a4251"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "陈思王",
        "preface": "",
        "paragraphs": [
            "乔松产崇岳，托迹太高亢。",
            "飘摇风雪场，踡局蛟龙状。",
            "干霄竟何事，劲节良独壮。",
            "下有楸桐秀，远入烟霞望。",
            "天意固有在，人情亦云妄。",
            "苦乏柔苗荫，直傲清霜量。",
            "居然嗟彼其，坐使出其上。",
            "至哉文身子，三以天下让。"
        ],
        "notes": "",
        "id": "75fc46234dbc167d8c4aaef1ff1f4944"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "步抵东坡登舟返石门",
        "preface": "",
        "paragraphs": [
            "为到西阳城，侘傺东坡上。",
            "旧址就荒芜，山川写心匠。",
            "四见耸高寒，周遭画屏障。",
            "万象俨朝昏，出没烟霞状。",
            "玄览浩无涯，不觉沧溟涨。",
            "吾行半南州，此游诚大壮。",
            "寸阴良可惜，无奈归船舫。",
            "𬯎然快哉亭，昔梦今知妄。",
            "吴都一回桡，杯饮漥樽浪。",
            "石门隠渔舍，行复殊亭创。",
            "扣竭两端倪，便可齐得丧。"
        ],
        "notes": "",
        "id": "c056ace2e848d217c8c34eb6d2f98379"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "边事方急有中使至雨中出郊候之",
        "preface": "",
        "paragraphs": [
            "雾雨阁天愁，胡笳閙人耳。",
            "不见霍票姚，只见黄尘起。",
            "蒋城何岧峣，横流混淮水。",
            "教战哄市人，旋栅荒残垒。",
            "甲道轩修竹，亭观罗弓矢。",
            "长城万里坏，衣带江谁恃。",
            "櫜鞬道左立，一介来行使。",
            "束带迎督邮，渊明尚深耻。"
        ],
        "notes": "",
        "id": "799c2614107fffce210f65a2b4cd6c2c"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "春阴会闻悬瓠不守",
        "preface": "",
        "paragraphs": [
            "飘风吹百花，仰不见天幕。",
            "浮云何惨惨，去我止一握。",
            "园树暗无色，红芳旋凋落。",
            "摘索晚来雨，如丝度城郭。",
            "愁人故多情，对此乃非乐。",
            "羽书绛囊驰，伤春重沈著。",
            "方镐若泾阳，龙吟怨清角。",
            "归飞内提提，纥真问生雀。"
        ],
        "notes": "",
        "id": "4f14705218dc60cef93c30e94c684059"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "雪蛆",
        "preface": "",
        "paragraphs": [
            "冷冷雪中蛆，皎皎夏之日。",
            "藉彼凌厉地，生此柔脆质。",
            "冰山共攸远，玉筯无定匹。",
            "安识时有暑，但保岁云栗。",
            "中和叹何居，已热信所必。",
            "火鼠可泽浣，朝菌宁晚出。",
            "伯翳为更名，山经注遗逸。"
        ],
        "notes": "",
        "id": "dd04853272b60265d419cdb71265e85a"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "新作殊亭",
        "preface": "",
        "paragraphs": [
            "虎将夏中时，旋复怡亭址。",
            "茅茨覆采椽，朴拙亦可喜。",
            "建斗五移杓，殊亭更释子。",
            "规摹虽少华，不陋复不侈。",
            "元碑碎俗令，遗集裒空纸。",
            "纵步此山椒，金声犹属耳。",
            "旧亭苦弗称，新亭直殊美。",
            "书文两奇绝，踪迹存布指。",
            "古人久不见，今人尚殊此。",
            "能知古今意，元始本无始。"
        ],
        "notes": "",
        "id": "bd04fb100be71dd3f143dd2dc7ed3387"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "又读陶靖节诗即次前韵傚其体  其一",
        "preface": "",
        "paragraphs": [
            "浊酒自倾尽，陶然忘古今。",
            "横琴寄逸响，聊以写我心。",
            "矫矫两白鹄，盘旋下曾林。",
            "此情谁与传，无弦有遗音。"
        ],
        "notes": "",
        "id": "b9012da4fc196850f3f686e6be268027"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "又读陶靖节诗即次前韵傚其体  其二",
        "preface": "",
        "paragraphs": [
            "万籁夕已息，宁知身是今。",
            "浮云翳青空，油然起无心。",
            "寄傲北窗下，骤雨落疏林。",
            "游子为三叹，寥寥希大音。"
        ],
        "notes": "",
        "id": "44b039e04cfeb70fea96385fd07f8cca"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "开渠",
        "preface": "",
        "paragraphs": [
            "开渠引簷溜，涓涓遶茅楹。",
            "政尔江河流，锵如环佩声。",
            "澄澜漾沦漪，曲甃随浅清。",
            "上有翔飞蚋，无殊化抟鹏。",
            "广狭讵易量，大小终强名。",
            "何从泛天潢，同归在寰瀛。",
            "吾惭论齐物，扬波叹平生。"
        ],
        "notes": "",
        "id": "9c9e068dc27e565458354ff6df969017"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "瓜期代者不至",
        "preface": "",
        "paragraphs": [
            "禽飞有倦时，木落还逢春。",
            "薄游名利场，厌见陌路尘。",
            "指日得终更，□情难重陈。",
            "如此代者何，不至愁吾人。"
        ],
        "notes": "",
        "id": "a08f053003d463559a02e88b2ca3feeb"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "代者介至",
        "preface": "",
        "paragraphs": [
            "县道简书密，束身急于绳。",
            "况复多难时，匈奴亟凭陵。",
            "忧危内外竞，凛若凭春冰。",
            "鞭笞苦不痛，何恤寡与矜。",
            "初心岂得在，反身但兢兢。",
            "安得事大好，官籍知有承。",
            "屈指计来月，瓜期闰云增。",
            "彼乃未易到，吾行重难能。",
            "百里半九十，终更讱阶升。",
            "社雨晚来急，春天雾梦梦。",
            "清淮万胡马，咫尺方沸腾。",
            "朞年念天远，归飞恨无䎖。",
            "慇懃谓典吏，用之笔缄縢。"
        ],
        "notes": "",
        "id": "bbcc7f69ba8221e907d0c13fcc2af25c"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "袁山春望",
        "preface": "",
        "paragraphs": [
            "密雨作春社，袁山暂登临。",
            "迎人多野花，对镜谐道心。",
            "于以今日态，而开去年林。",
            "平沙没浩荡，涨水相浮沈。",
            "草绿湖万顷，峰青天一寻。",
            "无情云自闲，此理吾难任。",
            "故垒雉明玉，寒溪叠重岑。",
            "朅来听流泉，可用资鸣琴。",
            "新霁石磴滑，崩波马蹄肣。",
            "不知日已暮，迂回树生阴。",
            "归路尚修阻，时哉羡灵禽。"
        ],
        "notes": "",
        "id": "1aef1d26ace6be2c49b2912c53a5cc54"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "重阳马上看菊",
        "preface": "",
        "paragraphs": [
            "秋菊粲真色，落若千金巵。",
            "对此好时序，馨香散幽奇。",
            "烂漫在伊昔，邂逅不可期。",
            "吾来倦逢迎，玄黄马常驰。",
            "二子复何事，相从意熙熙。",
            "奔走尘埃间，一见蹙我眉。",
            "向之念佳赏，慙颜朵人颐。"
        ],
        "notes": "",
        "id": "1aa7656cb2c635be1b72b39386c6aaed"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "浮槎",
        "preface": "",
        "paragraphs": [
            "浮槎尔乔木，来从何处村。",
            "托迹久非地，湍水撞其根。",
            "一辞古岩头，去去随潺湲。",
            "上有飞鹭翔，下有白浪翻。",
            "浪激信反复，鹭去无回骞。",
            "十浮将九沈，任彼回风掀。",
            "飘泊未云已，惊落见者魂。",
            "今凭逝川波，故凭川上原。",
            "原中复何有，草木故自蕃。",
            "洄流溃前汀，薄命乃独存。",
            "人生尽如此，株木奚足论。"
        ],
        "notes": "",
        "id": "46fff2c67175f8f9991e2959550e92e7"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "雪",
        "preface": "",
        "paragraphs": [
            "太素欲还淳，熙然万物春。",
            "封条花烂漫，飞絮柳纷缤。",
            "玉殿神光发，金楼火色新。",
            "簷高天汉接，地远蜀江濒。",
            "西塞云填谷，南湖浪拍漘。",
            "吠厖欣掉尾，饥鸟困依人。",
            "蹑屣踪存齿，翻车垩到轮。",
            "窗开罗岫失，槛倚凿池堙。",
            "𬬻炭情偏惬，冰壶意亦亲。",
            "郢歌休待和，大化席纷纷。"
        ],
        "notes": "",
        "id": "5b6b31201c46d28959f8bcf7a91b58f7"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "桃花",
        "preface": "",
        "paragraphs": [
            "桃花如美人，静有娇春态。",
            "醉眼奈愁何，多情破新睡。",
            "装成开笑靥，天袅腰支细。",
            "不语傍斜阳，鹄立尘寰外。",
            "烟远锁眉颦，东风羞娬媚。",
            "倏然叹零落，灼灼无穷意。",
            "会访武陵源，一饮流霞味。"
        ],
        "notes": "",
        "id": "8d6b5c83db1b5a64ab2e584a31c68d19"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "春阴三首  其一",
        "preface": "",
        "paragraphs": [
            "春阴一何甚，愁结窗外花。",
            "细雨打疏竹，娟娟草新芽。",
            "眷此忽中惨，吾生浩无涯。",
            "闲读几上书，可叹复可嗟。",
            "时流谅难追，世路亦已赊。",
            "折腰墨绶卑，坐有忧患加。",
            "官柳粲新绿，黄鹂语淫哇。",
            "把盏但心醉，天外日已斜。",
            "魄月沈半壁，归飞噪啼鸦。",
            "仰头望虚碧，冥冥密云遮。",
            "风尘政昏暗，逃形乏浮槎。",
            "顾影还自笑，狂游荡无家。",
            "弩头强应世，钝若倒拔蛇。",
            "先人营旧庐，清池傍蒹葭。",
            "芳时绣文锦，翻涛散晴霞。",
            "霁色故自好，风霾益云嘉。",
            "何当舍此去，忘情傲丹葩。"
        ],
        "notes": "",
        "id": "3fd48e1a07fbae7dfb1982ce047eef49"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "春阴三首  其二",
        "preface": "",
        "paragraphs": [
            "逼社窘阴雨，园花就凋零。",
            "翩翩蝶翅重，好鸟无一鸣。",
            "山头雾露白，簷前砌苔青。",
            "旁瞻隔远到，内与愁思并。",
            "县小文书省，氍茵匝莎庭。",
            "举头叹世事，坐有百感生。",
            "芳林堕玉蕊，垂杨结珠缨。",
            "伤春复已半，忽忽难为情。",
            "朅来发书箦，悼往心自冥。",
            "袖手一凝𥩟，意逐飞鸢行。",
            "中原政紊乱，悲角扬哀声。",
            "有酒不解饮，何以解我酲。"
        ],
        "notes": "",
        "id": "dabf3e5a3999596e3a7ea6f618b905ff"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "春阴三首  其三",
        "preface": "",
        "paragraphs": [
            "社雨打春色，催落枝上花。",
            "天风振疏篁，离披亦云嘉。",
            "为此念畴昔，官曹掇餐霞。",
            "幕苍远梦梦，寰中感生涯。",
            "落花故有时，掺掺笋当芽。",
            "芳菲日已老，吾游路何赊。",
            "宇宙一凄惨，桑榆未还家。",
            "诗情不自禁，荒园鼓新蛙。"
        ],
        "notes": "",
        "id": "60aa82d9f4d65c9ed1a0d7bed6d25c51"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "读靖节诗",
        "preface": "",
        "paragraphs": [
            "渊明鸣素琴，无弦有遗音。",
            "善听非子骞，寥然赏知心。",
            "声满天地间，清越穷幽深。",
            "游鱼漾澄澜，宿鸟投故林。",
            "忘肉为闻韶，羲皇到于今。"
        ],
        "notes": "",
        "id": "aee1d2da0fb0d0afbe10023d55fb5607"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "跋东坡诗案",
        "preface": "",
        "paragraphs": [
            "南方有佳木，远在涨海涯。",
            "沈水产其节，鸡舌生其肌。",
            "结根松柏场，龙脑实离离。",
            "蜑獠岂知贵，斧斤斩栾枝。",
            "椓为糠粃槽，将食犬与狶。",
            "条枚恶鬈曲，芟除弃江湄。",
            "沧流荡回波，不与朽壤期。",
            "年代知几阅，愈久乃见奇。",
            "根株到余沥，复恐分寸遗。",
            "终焉盛芬烈，兰荪谢芳姿。"
        ],
        "notes": "",
        "id": "ce3f4476f96c220580a0ada2cd0e109e"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "还返释言  其一",
        "preface": "",
        "paragraphs": [
            "先天有真数，八卦因皆九。",
            "升降周六虚，利见龙无首。",
            "后天奉天时，不在先天后。",
            "得一定存三，玄中急须守。"
        ],
        "notes": "",
        "id": "b2c386fea3705352968e930dba971a8a"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "还返释言  其二",
        "preface": "",
        "paragraphs": [
            "道人与我言，熬水可丹成。",
            "阴阳忖节度，金玉争精明。",
            "问之谁因尔，惟言火力停。",
            "毫厘谬以消，造物亦何情。"
        ],
        "notes": "",
        "id": "b63fdb923a75b820ff0a33bfb7e17f43"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "还返释言  其三",
        "preface": "",
        "paragraphs": [
            "揉木以为轮，寘之溪之干。",
            "微流荡轮辐，银涛立飞翻。",
            "三田接余润，九谷归其根。",
            "灌溉有如此，愆阳何足论。"
        ],
        "notes": "",
        "id": "1b12f53d5c273122f4db16f74c454ea4"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "还返释言  其四",
        "preface": "",
        "paragraphs": [
            "接竹引岩泉，远在寒谷幽。",
            "然炬火其端，高飞北山头。",
            "可以活三军，梅林意悠悠。",
            "倒置未为戾，见之复何求。"
        ],
        "notes": "",
        "id": "6cbc39e661e641bef458d2a53255203b"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "还返释言  其五",
        "preface": "",
        "paragraphs": [
            "陶甓与镕金，火出资坚久。",
            "炭木已焚如，万祀长不朽。",
            "功成在𬬻灶，𬬻灶凭何有。",
            "不见古轩辕，炼宝荆山首。"
        ],
        "notes": "",
        "id": "bd763e26bdf2884cf363fe43da74f73a"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "还返释言  其六",
        "preface": "",
        "paragraphs": [
            "尝闻曾子书，金火中外明。",
            "圆方递含施，二景参黄庭。",
            "天端月亏盈，宛在日之情。",
            "谁何液浑金，坩锅置煎烹。"
        ],
        "notes": "",
        "id": "fb5eef72ac1d6c52c6397caa25b7e2f4"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "还返释言  其七",
        "preface": "",
        "paragraphs": [
            "律管实葭灰，气至飒以升。",
            "日至幂寒泉，水花结轻冰。",
            "应候固应然，违天亦何能。",
            "时哉复时哉，尺璧定自轻。"
        ],
        "notes": "",
        "id": "5432b6e2d4d22383d5d3ba9ba04b3c3a"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "还返释言  其八",
        "preface": "",
        "paragraphs": [
            "襄阳库露真，木器涂髹漆。",
            "髹漆厚以坚，札去移凡质。",
            "蕃戎岂不诈，信是真山出。",
            "所以蛇化龙，头角非曩日。"
        ],
        "notes": "",
        "id": "efed4ec9eb5c0d156b6755354518b05f"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "还返释言  其九",
        "preface": "",
        "paragraphs": [
            "苟晞有逸牛，往返日千里。",
            "烹之剖其脊，比竹双筋起。",
            "强力有由然，物性都如此。",
            "本立而道生，人身有真理。"
        ],
        "notes": "",
        "id": "7fff0c6cbe59503df7a360f9491cf6eb"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "还返释言  其一○",
        "preface": "",
        "paragraphs": [
            "蚨血可还钱，书符能已疟。",
            "感召有如斯，还丹非外作。",
            "得意以忘言，象数求还错。",
            "无为四时行，天游有真乐。"
        ],
        "notes": "",
        "id": "aba3f115c0685c131d804969247f1886"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "樊口候参政暮归",
        "preface": "",
        "paragraphs": [
            "摇兀孤舟东复西，飙从赤鼻下樊溪。",
            "惊鳞斜日银刀乱，飞鹄沧波羽扇低。",
            "江涨清泠舞洄洑，岸颓浩荡汩尘泥。",
            "黄昏荡桨窊樽上，笑指天闺认沐鹥。"
        ],
        "notes": "",
        "id": "9b39721b44c825f3e611e5e99a322073"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "闻中司还旆清旦逾樊岭候之不遇自黄子矶乘舟而归",
        "preface": "",
        "paragraphs": [
            "万松晨度马蹄疾，五水春来湖草长。",
            "官柳弄烟天已曙，山花无人风自香。",
            "涛痕石碛记江路，桧楫兰舟摇夕阳。",
            "送我不如归去也，啼规夹岸切愁肠。"
        ],
        "notes": "",
        "id": "3f961ad600f4a054b1d4af23239c3c18"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "夜忆吴江",
        "preface": "",
        "paragraphs": [
            "虹梁新霁倚东隅，还忆松江枕太虚。",
            "味比莼羹下盐豉，贤为菰菜忆鲈鱼。",
            "清风帆幔输归客，落日蒹葭称晚渔。",
            "会带笭箵镇浮浪，扁舟斜挂一籧篨。"
        ],
        "notes": "",
        "id": "0cff27a739f1ae4d1aa473e9f997dc98"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "过樊山",
        "preface": "",
        "paragraphs": [
            "谁将春信过中江，草木无情取次芳。",
            "装罢美人梅破额，愁成行客柳牵肠。",
            "江滩凿凿添新涨，沙塞茫茫反夕阳。",
            "款段趷梯樊岭道，几多畦町杂苍黄。"
        ],
        "notes": "",
        "id": "9d43ebab0933d1c3e581bc60e5dc10ff"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "樊山春望",
        "preface": "",
        "paragraphs": [
            "飞出仙人壶外天，壶中日月故依然。",
            "虚明百雉龙鳞动，空翠千峦翡羽鲜。",
            "咫尺画图藏世界，侵寻锦绣簇山川。",
            "归来身入寒谿路，恍若瑶林一梦还。"
        ],
        "notes": "",
        "id": "1cfe05d794b881f2ebc0f9a0ab53b8df"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "济江逆田开府过西阳俞氏家林",
        "preface": "",
        "paragraphs": [
            "轻舟时复到齐安，一过俞家一黯颜。",
            "江打颓墙开野径，篁生故垒上家山。",
            "萧骚城郭尘埃外，缥渺烟霞云水间。",
            "便好系船终日卧，官曹不许片时闲。"
        ],
        "notes": "",
        "id": "0d54ec51511f89494acafe222fc2269a"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "闻吴王城中军戍严鼓",
        "preface": "",
        "paragraphs": [
            "年时芳草碧蒙戎，聒耳新闻甲夜风。",
            "军吏误应非进鼓，天王锡忍废彤弓。",
            "刚言苻诏难倾晋，不信文王可伐崇。",
            "击柝杜关无个事，钓台江月静朦胧。"
        ],
        "notes": "",
        "id": "02a07831b31159a9d93ade99e5271cd3"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "宿大城寺与寺僧行鄀子故城于壁垒间得铜矢镞土中螺壳往往不坏僧言初作此寺发殿基下有古砖渠宫城中得铜矛矢镞百数南城中土窖积灰埋鹅首骨犹具自瓮城北望有鄀王墓僧云其傍墟冢甚多王墓常有巫者发之未开被蜂毒死巫家于怀袖间得蜂乃黄金所化",
        "preface": "",
        "paragraphs": [
            "二千逆数到春秋，战国兴亡一转眸。",
            "垒壁讵销埋蚌壳，劫灰宁烬斩鹅头。",
            "坟缘开发金成范，殿为焚修瓦出沟。",
            "哨矢燋铜伤我意，古来争战几曾休。"
        ],
        "notes": "",
        "id": "590d4f366d78cec71c1aca9128784742"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "祈晴车中望安乐宫故址",
        "preface": "",
        "paragraphs": [
            "罢休祈雨又祈晴，天道难知德好生。",
            "钟鼓铿锵西佛寺，草茅荒秽古王城。",
            "温舆即就凉舆便，阴气潜消煖气盈。",
            "栖凤未堪云尚密，可人日脚尚微明。"
        ],
        "notes": "",
        "id": "1ad02fe5bd2d5a491794d344498b1f4b"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "寒食甚雨中泛东舍谿偶晴游张公石室三首  其一",
        "preface": "",
        "paragraphs": [
            "籧篨烟霭入浮槎，罨画谿干阿果家。",
            "浩荡天风飞羽盖，缤纷法雨落昙华。",
            "阪悬饮涧猿连臂，魄褫投牢虎落牙。",
            "岂是仙翁未神圣，笑谈为我放灵鸦。"
        ],
        "notes": "",
        "id": "97f8d2cedb8ca20ae63e843265941c13"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "寒食甚雨中泛东舍谿偶晴游张公石室三首  其二",
        "preface": "",
        "paragraphs": [
            "天游无事月中槎，物外仙灵别是家。",
            "老蝠有方精不化，白馿绝迹眩生华。",
            "灶余丹药清毛骨，涧吐清泉厉齿牙。",
            "回首周郎斩蛟处，晚云当面舞神鸦。"
        ],
        "notes": "",
        "id": "1869b88f89dc58db25f98ce9f22a39fe"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "寒食甚雨中泛东舍谿偶晴游张公石室三首  其三",
        "preface": "",
        "paragraphs": [
            "天河重泛客星槎，便好成都访卜家。",
            "渭水未成浮竹叶，武陵犹记落桃华。",
            "传闻铁骑充牛口，暗想楼船破虎牙。",
            "浊酒一杯山水绿，棹歌三叠百啼鸦。"
        ],
        "notes": "",
        "id": "1bbb41494eff7a6bc5402c96a9539388"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "周将军庙观岳侯石像二首  其一",
        "preface": "",
        "paragraphs": [
            "万死何知狱吏尊，威名盖代古难存。",
            "二桃岂为功高赐，一舸不容身退论。",
            "几为饮江思道济，缪因图像削王敦。",
            "沈碑千古蛟川恨，留与无穷客断魂。"
        ],
        "notes": "",
        "id": "2dcc8c53562999fe915589155cc6aff6"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "周将军庙观岳侯石像二首  其二",
        "preface": "",
        "paragraphs": [
            "军声良苦听南风，说礼敦诗也不容。",
            "鬭螘达聪良是病，战蜗流血可同宗。",
            "亲疏间入联镳话，真假言从蹑足封。",
            "趣诏河阳长已矣，隆中悲切起人龙。"
        ],
        "notes": "",
        "id": "d81a9bc79bfea319d19d11f21c05c6be"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "雨后",
        "preface": "",
        "paragraphs": [
            "搅人无頼是东风，埽尽春菲一雨中。",
            "窗外远山装暗绿，眼前佳卉梦新红。",
            "梅生乐圃枝如缀，草合诚台路叵通。",
            "芍药牡丹知渐老，折来瓶水玩芳丛。"
        ],
        "notes": "",
        "id": "00edefbccfe26799ec39a61bf8c95cbe"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "连日自退谷路抵袁口",
        "preface": "",
        "paragraphs": [
            "晚烟暝雨不胜愁，改日仍为退谷游。",
            "司事守田如有意，催归脱袴感行休。",
            "连营谷里旌旗暮，细草杯湖荷芰秋。",
            "果下马拖泥水去，石头路滑且夷犹。"
        ],
        "notes": "",
        "id": "db3d9cf9dd7cb3fbbd07734bd093cdb7"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "雨后忆龙翔寺",
        "preface": "",
        "paragraphs": [
            "好溪东赴海门秋，中有禅居涌碧流。",
            "潮信往来双别屿，世缘生灭几浮沤。",
            "菱歌面面来渔鼓，灯火层层到客舟。",
            "何事瓜期外留滞，短窗斜雨不堪愁。"
        ],
        "notes": "",
        "id": "339b53a81003c629a3bc854a9fa80777"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "春游怀古",
        "preface": "",
        "paragraphs": [
            "登临一度一伤神，功业蹉跎万物新。",
            "飞鸟远归云外岭，赏花频对眼前人。",
            "茸茸雨脚南郊暮，种种茅针太极春。",
            "鼓掌祇供渔父笑，朅来生水拍江漘。"
        ],
        "notes": "",
        "id": "0699ef446b740020a3e69d05f73ea271"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "寒食遣兴",
        "preface": "",
        "paragraphs": [
            "介子龙蛇亦大灵，禁烟犹复雨零零。",
            "时风未办作寒食，春事无过醉醁醽。",
            "取士语干三礼穴，延宾为屈五经瓶。",
            "明年此日家山路，沧漠从君看水萍。"
        ],
        "notes": "",
        "id": "2d048073cef95089b7359c63a4a0d2f9"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "县舍酴醿始有开意会走迁居簿厅",
        "preface": "",
        "paragraphs": [
            "芳丛累累结珠玑，雨后芬香鬰麝脐。",
            "半醉半醒春昼永，载行载笑洞仙迷。",
            "青蛇眼见游飞雾，绿绶生愁解佩觿。",
            "举袂与君为此别，幸传薰德绛囊携。"
        ],
        "notes": "",
        "id": "953b8959a4b5d47e85d34a14a8962dd6"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "落梅",
        "preface": "",
        "paragraphs": [
            "东风一夕报春来，管领群芳次第开。",
            "出岫白云如有意，照人明月几难回。",
            "缟衣聊复归三岛，绿醑无辞举百杯。",
            "真味不须谈鼎实，等闲谁识鏁梁材。"
        ],
        "notes": "",
        "id": "9fae2b19fa51a5d9cd9685415d7157d6"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "折枝水仙",
        "preface": "",
        "paragraphs": [
            "西子苎萝谿浣纱，李白捉月千丈波。",
            "风流东迆去不尽，玉钏犹传金叵罗。",
            "芰荷蒲荇争清泚，微香密与和风起。",
            "可将斋洁祀王明，为言酌献持杯水。"
        ],
        "notes": "",
        "id": "7867e5846195af92e2a9babad7d22760"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "月下酴醿",
        "preface": "",
        "paragraphs": [
            "喷人清馥偏闲庭，心醉银釭对醁醽。",
            "高髻月娥呈素面，孤云天盖拂明星。",
            "腰支天袅愁萦绪，玉佩招摇尚典刑。",
            "著意政须延永夜，新条明日定飘零。"
        ],
        "notes": "",
        "id": "0fd05cef489802041ef3e334aa7528f2"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "和许簿牡丹二首  其一",
        "preface": "",
        "paragraphs": [
            "天与花王化日舒，可堪买酒共提壶。",
            "荒凉洛苑芳菲甚，落寞扬州气味殊。",
            "倾国几迷狂舞蜨，还钱不得迅飞凫。",
            "清愁怀抱多春感，一苇悬知此意无。"
        ],
        "notes": "",
        "id": "9cc77441c58d1973b19d09e959873e23"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "和许簿牡丹二首  其二",
        "preface": "",
        "paragraphs": [
            "清江不解蹋长芦，闷向花前问玉壶。",
            "秀色可餐谁是伴，浓装独立自应殊。",
            "醉倾镜外归钟酒，飞尽人间几血凫。",
            "多占春风称第一，檀心知有谢来无。"
        ],
        "notes": "",
        "id": "2976b9abc1627c1f685cce61ef34897c"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "复和仲蟠二首  其一",
        "preface": "",
        "paragraphs": [
            "开缄豁豁皱眉舒，一首新诗酒一壶。",
            "寒食禁烟春已半，佳人倾国态悬殊。",
            "园荒不减游群鹿，才尽应悲短续凫。",
            "有墨牡丹君种否，乡邦能借一畦无。"
        ],
        "notes": "",
        "id": "a01e4820b73fff21167d38d294ebe1b3"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "复和仲蟠二首  其二",
        "preface": "",
        "paragraphs": [
            "一见春红意已舒，何须幻化入悬壶。",
            "含芳镇日香千和，作态临风色万殊。",
            "曲槛乍开金缕凤，清池斜照玉为凫。",
            "洛阳拟问门园在，王后如今解接无。"
        ],
        "notes": "",
        "id": "89e4e9f46bc3eb2bcc4f99b61b11c571"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "思乡奉和",
        "preface": "",
        "paragraphs": [
            "杯室开门傍石泉，平生活计枕书眠。",
            "但知身世非人界，不信方家说洞天。",
            "陋巷分甘颜子乐，一瓢所得许由贤。",
            "年来把板尘埃去，笑杀商山四皓仙。"
        ],
        "notes": "",
        "id": "a3ab58386bf08374de8b540b144060a8"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "和钱都官",
        "preface": "",
        "paragraphs": [
            "道学从初小况雄，文光万丈吐长虹。",
            "凌霜壮节生来劲，喷玉清诗老更工。",
            "攀槛定须回日御，叫阍端复悟天聪。",
            "愿公赤舄安狼疐，豳国何曾有变风。"
        ],
        "notes": "",
        "id": "8666c07b4438d0dcce5a0a0bad4ca110"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "和元直",
        "preface": "",
        "paragraphs": [
            "畴昔相要学娄空，蹉跎行即叹龙钟。",
            "三千牍欠东方奏，十万兵无小范胸。",
            "大愧入关歌一箭，终期出塞传三烽。",
            "蓬莱有愿占云气，又羡江山笔墨供。"
        ],
        "notes": "",
        "id": "fbcaba754fa714fdd53b5dec86ce79b3"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "和元可赠别",
        "preface": "",
        "paragraphs": [
            "惟怜踪迹负平生，愧予秋空万里清。",
            "体道信能忘聚散，论交曾复俟将迎。",
            "愁多人物输前辈，恨有天公也世情。",
            "阳羡买田虽旧约，虞歌喜起欲谁赓。"
        ],
        "notes": "",
        "id": "d8e72e079c30bf3a8e847f9bbe535eea"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "王朴",
        "preface": "",
        "paragraphs": [
            "海宇煎熬沸鼎时，先生静付一支颐。",
            "单辞隠几三仁在，大略平边百世知。",
            "到了勋庸成底事，由来用舍出先几。",
            "长枪不用毛锥子，应使毛锥自用为。"
        ],
        "notes": "",
        "id": "8bea6f966e793ac810e4a003f8341511"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "酬朱张二秀才皆次其首章韵二首  其一",
        "preface": "",
        "paragraphs": [
            "殃民政虐恐风传，镇日穷愁蝉腹然。",
            "化物未能参物格，高谈无当若谈天。",
            "雅歌清唱俱流徵，善听多慙可绝弦。",
            "何事拦腰撞君价，绝尘奔逸正吾前。"
        ],
        "notes": "",
        "id": "299136ee824ca1ccaec6abf45af91dd1"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "酬朱张二秀才皆次其首章韵二首  其二",
        "preface": "",
        "paragraphs": [
            "万缘政尔未能佳，绘句雕锼直谩夸。",
            "客里悬知君有谓，宦游当念我何奢。",
            "几时西塞歌飞鹭，指日东篱采菊花。",
            "五斗折腰良自苦，奈今无粟饭胡麻。"
        ],
        "notes": "",
        "id": "e347e4623fff1f527c1dd48d43019927"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "观法帖",
        "preface": "",
        "paragraphs": [
            "字学从前小艺林，谁论终古可传心。",
            "毛锥刻划龙蛇动，笔阵纵横剑戟森。",
            "须省六书兼八法，由来一字值千金。",
            "世人不解张颠圣，刚把碑文镇日临。"
        ],
        "notes": "",
        "id": "7acb63fe79285c9413b5f35b5254a9c4"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "夜闻桂香",
        "preface": "",
        "paragraphs": [
            "秋香烈烈锁房栊，龙麝腥膻不易同。",
            "清素月中留夜魄，芬芳林下有家风。",
            "记惟密雪开梅萼，忆过疏篱采菊丛。",
            "独有平泉旧诗句，浪夸金粟竟非工。"
        ],
        "notes": "",
        "id": "ba1c48c4f212bcb587c2e100bb526e23"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "蓼花",
        "preface": "",
        "paragraphs": [
            "不矜秀色傲春风，笑倚斜阳露气浓。",
            "秋草凄凉风索索，江天寂静水溶溶。",
            "岸移晴绮飘仙袂，叶起丹霞照玉容。",
            "可奈少香香似可，为传滋味入醺𬪩。"
        ],
        "notes": "",
        "id": "5077bfc6f04a148071df357b0ef54162"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "社日",
        "preface": "",
        "paragraphs": [
            "年去年来春复秋，田丰土谷浪言酬。",
            "败家谑善崔文纪，宰社均无曲逆侯。",
            "灯烛灵坛三告祀，燕鸿边塞两淹留。",
            "不须饮福倾樽酒，聋过今生方始休。"
        ],
        "notes": "",
        "id": "f756fc183e7ccc631f5f110c557b875b"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "至樊口三首  其一",
        "preface": "",
        "paragraphs": [
            "一霎重为退谷游，扁舟一叶浪如舟。",
            "人生百岁浑如许，借问都来几白头。"
        ],
        "notes": "",
        "id": "2f69d6653e5af329cc710e1563d40440"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "至樊口三首  其二",
        "preface": "",
        "paragraphs": [
            "小回中入大回中，激水那堪括面风。",
            "退谷未堙聱叟笑，钓台宁是不英雄。"
        ],
        "notes": "",
        "id": "251c07f44b0d8971e5e2c653797f0299"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "至樊口三首  其三",
        "preface": "",
        "paragraphs": [
            "长安当日碎樊山，闻说孙郎凿岘还。",
            "舴艋架虚掀舞甚，可堪破舶问前湾。"
        ],
        "notes": "",
        "id": "a89b78b2a8a6a0298e4a8544372bfabe"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "宿大城寺  其一",
        "preface": "",
        "paragraphs": [
            "断烟疏竹锁楼台，鄀子如今安在哉。",
            "明灭故城无限意，紫薇花傍夕阳开。"
        ],
        "notes": "",
        "id": "a31bbd2e2b411365f524059fbaafa435"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "宿大城寺  其二",
        "preface": "",
        "paragraphs": [
            "新蝉无数咽新秋，故国伊谁伴我愁。",
            "夜静月明风动竹，也疑离殿过歌喉。"
        ],
        "notes": "",
        "id": "238ed0f3f32c768029ca11309d0a91c5"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "春草曲",
        "preface": "",
        "paragraphs": [
            "霰雪枝头寒已老，平芜一夜铺春草。",
            "江梅著子怯东风，花落满庭浑不埽。"
        ],
        "notes": "",
        "id": "764b42d4cfe957207e86215f765a9c99"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "樊山春望",
        "preface": "",
        "paragraphs": [
            "东鄂城东安乐宫，李花练绚玉玲珑。",
            "画图长喜平芜绿，不觉身归罨画中。"
        ],
        "notes": "",
        "id": "9bce2e1daccfe4f3bc99b76dc7757dba"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "追和澹泊楼先祖诗韵",
        "preface": "",
        "paragraphs": [
            "种柳栽花意已深，曾楼岳立千丈森。",
            "可须轮奂翚飞翼，会见逍遥天地心。"
        ],
        "notes": "",
        "id": "4dc22145c8ada475d7f265f0e59fef9c"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "赴调",
        "preface": "",
        "paragraphs": [
            "三年踪迹走泥涂，走徧泥涂一事无。",
            "今日又行当日路，旁人为我一邪歈。"
        ],
        "notes": "",
        "id": "db7f30bf966426b440f2a46f3aa8eb4e"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "王征引",
        "preface": "",
        "paragraphs": [
            "盆倾暑雨两襄陵，三插苗心悉𧉠生。",
            "一草不遗禾黍地，若为刍秣事王征。"
        ],
        "notes": "",
        "id": "795d3e2987af8ff959e03ee7b0bfc493"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "喜闻",
        "preface": "",
        "paragraphs": [
            "若恨碔砆多乱玉，几能沙砾尽披金。",
            "虞庠旧意无多子，也有箫韶拊搏音。"
        ],
        "notes": "",
        "id": "a2c2efc957e5654356cab8c0ac2d97fa"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "帐宿幡竿岭",
        "preface": "",
        "paragraphs": [
            "长笑飞刍馈六军，也敺疲瘁逐征尘。",
            "楸林卓帐秋风夜，山鸟惊啁可笑人。"
        ],
        "notes": "",
        "id": "94bfd0c9e67218bc142397c2e47673a9"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "黄陂县怀古",
        "preface": "",
        "paragraphs": [
            "尼丘非复贰先生，逐利滔滔尽舌耕。",
            "还忆蔡侯当日事，郢州知隔几年程。"
        ],
        "notes": "",
        "id": "a16b45b1fd3397348ee012cc961dfe9e"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "记梦",
        "preface": "",
        "paragraphs": [
            "通梦周公不我欺，咿嘤无若大音希。",
            "诗人伎子知谁在，一枕邻鸡曙已晖。"
        ],
        "notes": "",
        "id": "34fc79ea35dde95ecb59c68aee359321"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "病兴即事",
        "preface": "",
        "paragraphs": [
            "东风细细筀芽绿，畏日曛曛天昼清。",
            "万绪不兴坐兀兀，林端𫛸𫛞两三声。"
        ],
        "notes": "",
        "id": "6384b77f1c513b0ffe69c0cb015e1ddb"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "无题",
        "preface": "",
        "paragraphs": [
            "朦胧夜色暗浮云，咫尺氛埃怯战尘。",
            "深夜鸣榔到庭户，江湖知有钓鱼人。"
        ],
        "notes": "",
        "id": "04e105b4a53114f89228f587ec9370e8"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "魏勃  其一",
        "preface": "",
        "paragraphs": [
            "异姓侯王约重陈，谁知兴复自陪臣。",
            "滕公刚笑轻齐尉，大勇直须庸妄人。"
        ],
        "notes": "",
        "id": "875991e7a1ec35f562593ce31426f5ab"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "魏勃  其二",
        "preface": "",
        "paragraphs": [
            "怒激三军岂足言，汉庭股战始能贤。",
            "齐卿不及公侯贵，擎跽偷生雄雉前。"
        ],
        "notes": "",
        "id": "1b17032da2dc358f2a7e2392b5eb4ca5"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "书温公集后",
        "preface": "",
        "paragraphs": [
            "不用须藏用即行，未分丘壑与朝廷。",
            "声名怪得生来盛，非但潜心醉六经。"
        ],
        "notes": "",
        "id": "c669972bc622efaf787f87dd1d8322c3"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "读舒王日录",
        "preface": "",
        "paragraphs": [
            "立志嘐嘐必致君，四方观听一时新。",
            "周家道备骊戎变，流俗元来不误人。"
        ],
        "notes": "",
        "id": "d0f3bb9c664b4b9705dc718d6d561a28"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "读鬼谷子",
        "preface": "",
        "paragraphs": [
            "捭阖乾坤若有神，崎岖长短困仪秦。",
            "无声无臭文王道，应是先生浪鼓唇。"
        ],
        "notes": "",
        "id": "a42da290b4c04a8acb24aacbba5bb1ce"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "新岁病起",
        "preface": "",
        "paragraphs": [
            "墙外梅花浑欲飞，萦人无奈柳依依。",
            "穷愁三识新年面，犹喜当陪乳燕归。"
        ],
        "notes": "",
        "id": "370707ed80de3bef695a54ea90a0925a"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "桔槔",
        "preface": "",
        "paragraphs": [
            "怪得朝来俯仰频，王明用汲有深仁。",
            "无为抱瓮先生笑，机械邪歈已玩人。"
        ],
        "notes": "",
        "id": "0bb07830b5ff5c0e1438b220bf8b71fc"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "闻鸠",
        "preface": "",
        "paragraphs": [
            "桃李无情花自妍，竹根行复破苔痕。",
            "新妇抱儿未归去，愧死鹁姑啼满园。"
        ],
        "notes": "",
        "id": "c6d5e91ceab8d96efa9d25a2c2343082"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "长湖以南李花弥满山谷诚台望之皞如也",
        "preface": "",
        "paragraphs": [
            "层冰峨峨春不融，璧月皎皎夜常满。",
            "明河入望浩无津，欲往从之人甚远。"
        ],
        "notes": "",
        "id": "fe88c0f1fc39ca19b62f1af7c0734200"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "酴醿花谢有感",
        "preface": "",
        "paragraphs": [
            "当初曾醉浣花春，席地棠梨当锦茵。",
            "今日酴醿飘似雪，闲忙不比旧时人。"
        ],
        "notes": "",
        "id": "e0de8911252f23d63a39d67f197327db"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "巴口感事",
        "preface": "",
        "paragraphs": [
            "曙烟带柳日希微，一簇鱼虾市井迟。",
            "莫讶上官深致志，云龙曾说锁牙旗。"
        ],
        "notes": "",
        "id": "9500d2c6e1d5cfba41e4e7bfe6e6180d"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "十四日从诸同官登西山郊坛冈次孟监务韵  其一",
        "preface": "",
        "paragraphs": [
            "催人暖律厌飞灰，高会莲灯懒重陪。",
            "闲到苏仙旧游处，熙熙不祇登春台。"
        ],
        "notes": "",
        "id": "0d9c3aeb38b68ab00b1cbf9f33b3e0b3"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "十四日从诸同官登西山郊坛冈次孟监务韵  其二",
        "preface": "",
        "paragraphs": [
            "菩萨岩泉湛佛乘，澄泓无复现天灯。",
            "强歌下里酬春雪，便好为文吊剡藤。"
        ],
        "notes": "",
        "id": "745afcc4677f52a9de2d07794b5df546"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "十四日从诸同官登西山郊坛冈次孟监务韵  其三",
        "preface": "",
        "paragraphs": [
            "清游无是亦无非，陡绝圆坛一强跻。",
            "赤壁望中公瑾在，战尘何日静征鼙。"
        ],
        "notes": "",
        "id": "c2e10c56175298e10e0c7999e0b220da"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "十四日从诸同官登西山郊坛冈次孟监务韵  其四",
        "preface": "",
        "paragraphs": [
            "人间万事尽浮埃，顾影穷游莫倦陪。",
            "吴王百世不复在，祇有九仞郊天台。"
        ],
        "notes": "",
        "id": "79f08d1c206bb3280952c989a3444cc4"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "十四日从诸同官登西山郊坛冈次孟监务韵  其五",
        "preface": "",
        "paragraphs": [
            "交神有道非关我，元夜虚张太乙灯。",
            "拟学昌黎恸河华，扳援石磴多藟藤。"
        ],
        "notes": "",
        "id": "684d718bc4c2bca8584406ea1faa333d"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "十四日从诸同官登西山郊坛冈次孟监务韵  其六",
        "preface": "",
        "paragraphs": [
            "不论人间是与非，崇丘礧嵬尚慵跻。",
            "登临自有无穷意，安得闲愁衮地鼙。"
        ],
        "notes": "",
        "id": "f2fd2bb03d4a16d4eab4185af460287c"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "读史记",
        "preface": "",
        "paragraphs": [
            "公旦征淮难疐尾，仲尼去鲁速吹毛。",
            "圣贤出处平生事，间不容针却中惊。"
        ],
        "notes": "",
        "id": "7fd3507eadafc658809672eeef757a4f"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "黄霸",
        "preface": "",
        "paragraphs": [
            "称职关东汉吏良，作公名损浩难量。",
            "试看鹖雀为神雀，无复飞蝗食凤皇。"
        ],
        "notes": "",
        "id": "a74bc5f46583efa0ae52b517c10d9348"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "假日",
        "preface": "",
        "paragraphs": [
            "拖被蒙头贪睡足，莎庭卧鼓喏衙迟。",
            "宾僚莫讶吾慵甚，忙里偷闲亦暂时。"
        ],
        "notes": "",
        "id": "822993b6affd5e1117dd2a83ebc042bb"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "将归",
        "preface": "",
        "paragraphs": [
            "阅世光阴云掣电，忘形踪迹浪浮萍。",
            "翩然行逐西风去，聊复人间得此生。"
        ],
        "notes": "",
        "id": "41e343f9527a75c4115b3133046bfcc5"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "戏寄清虚先生",
        "preface": "",
        "paragraphs": [
            "鼾睡懒醒先处士，回光坐照老宾州。",
            "西来大笑朝天子，一宿不为桑下留。"
        ],
        "notes": "",
        "id": "0d888c905b599ddfb134722ee177d945"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "闻前月时事君举象先皆与南宫之选是日读易诗春秋作四首  其一",
        "preface": "",
        "paragraphs": [
            "一阳萌动黄宫下，正是寒威合海时。",
            "闭户先生莫惆怅，雷行龙跃定前期。"
        ],
        "notes": "",
        "id": "811afce02ca912f45a9e4c25903940d7"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "闻前月时事君举象先皆与南宫之选是日读易诗春秋作四首  其二",
        "preface": "",
        "paragraphs": [
            "我行永久亦何伤，仆马痡瘏不是忙。",
            "田卒污莱皇父去，慭遗将若守吾王。"
        ],
        "notes": "",
        "id": "1c917d17083202625fe74bdea637f542"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "闻前月时事君举象先皆与南宫之选是日读易诗春秋作四首  其三",
        "preface": "",
        "paragraphs": [
            "忧河之浊泣清之，每笑周人切见几。",
            "麟史究观王室乱，异情元不是公非。"
        ],
        "notes": "",
        "id": "e619edc7c11bea1aa3246b46de4c7dcb"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "闻前月时事君举象先皆与南宫之选是日读易诗春秋作四首  其四",
        "preface": "",
        "paragraphs": [
            "我不知人人我知，体交无味亦何为。",
            "朝阳鸣凤翔千仞，却是梧桐实未离。"
        ],
        "notes": "",
        "id": "f823a5f359a111aecdbb2d5726ce8a3e"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "州图次元修韵三首  其一",
        "preface": "",
        "paragraphs": [
            "导水要穷神禹迹，驱山每恨始皇移。",
            "晋家安石非无事，高镇神头有著棋。"
        ],
        "notes": "",
        "id": "24bf4f36ab12a5db1444ab022fd03585"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "州图次元修韵三首  其二",
        "preface": "",
        "paragraphs": [
            "瞿聃尽道色非色，愚圣共知东是东。",
            "一纸画图都掌大，谁言遮壁意无穷。"
        ],
        "notes": "",
        "id": "7a588ba1f7395bbe0d1adfa2e28944f7"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "州图次元修韵三首  其三",
        "preface": "",
        "paragraphs": [
            "笺书莫笑虫鱼注，善学须通天地心。",
            "到尽粤南并蓟北，始知前古是来今。"
        ],
        "notes": "",
        "id": "3d506b693570d140e54ec624c1e5fd87"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "书敬仲兄枕屏",
        "preface": "",
        "paragraphs": [
            "野趣知兄爱泉石，风屏少试秋毫力。",
            "纤煤点染出云天，万里江山安枕席。"
        ],
        "notes": "",
        "id": "7c62b0b51bc9b3e37d36ac7d39f2bba6"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "归计二首  其一",
        "preface": "",
        "paragraphs": [
            "浮云何处是生涯，念绝营营即是家。",
            "洗脚渡头归去也，汉津无用逐灵槎。"
        ],
        "notes": "",
        "id": "dc20c7fab1cc4d028f5a7d619156d79f"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "归计二首  其二",
        "preface": "",
        "paragraphs": [
            "置锥无地亦无锥，幸可归来特地疑。",
            "船子月轮贫未破，罗浮焉用石头为。"
        ],
        "notes": "",
        "id": "8781055cb52738fdf5137958618ba25b"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "青田同七五兄作四首  其一",
        "preface": "",
        "paragraphs": [
            "为闻双鹤访青田，便有孤云竟目前。",
            "滩水自鸣山自绿，短篷斜挂得酣眠。"
        ],
        "notes": "",
        "id": "0aca22ac420c7429b58b77b3ecb06f88"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "青田同七五兄作四首  其二",
        "preface": "",
        "paragraphs": [
            "鸟云送雨过前山，白鸟将雏向远湾。",
            "独立溪亭无个事，湍流泷石镇潺潺。"
        ],
        "notes": "",
        "id": "e78f469c3862bdce82d9e27be74ef1de"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "青田同七五兄作四首  其三",
        "preface": "",
        "paragraphs": [
            "浩歌欵乃客销魂，一抹烟林暝远村。",
            "花为忘忧人一笑，不知风雨作黄昏。"
        ],
        "notes": "",
        "id": "e5a29a93c1859beeab7444976fa82efa"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "青田同七五兄作四首  其四",
        "preface": "",
        "paragraphs": [
            "谿翁夜傍清溪立，千尺丝纶一红粒。",
            "天空月白不见人，无声露滴苹蓑湿。"
        ],
        "notes": "",
        "id": "326bf93c4c01fbae08aa3b6d80d85125"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "追和宝山昼睡",
        "preface": "",
        "paragraphs": [
            "浮生化国总轻尘，已自忘真那得真。",
            "无物从教尽空洞，可须容著许多人。"
        ],
        "notes": "",
        "id": "0c1c5707ecd40701286ce5b0d18e8054"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "戏作赠别效东坡体次其韵",
        "preface": "",
        "paragraphs": [
            "茹菜羹时尝苦忆，摴蒱无路塞行期。",
            "难逢莫恨丝长断，金锁开缄自有时。"
        ],
        "notes": "",
        "id": "b91b348f318135a3dd10c4ab25a312aa"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "雨中鹤唳",
        "preface": "",
        "paragraphs": [
            "十万虚屯野次兵，不逢苻诏寿阳城。",
            "愁云惨淡雨来急，鸣鹤一声天未晴。"
        ],
        "notes": "",
        "id": "d6f12cf94c41a6e85167c00b31a593d6"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "啄木",
        "preface": "",
        "paragraphs": [
            "蝎谮区区切考求，饥肠一饱又何尤。",
            "要能去蠹无遗种，寥落空林死便休。"
        ],
        "notes": "",
        "id": "a27bc9c2021db7ea9ed12e42e5e890e2"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "鶑",
        "preface": "",
        "paragraphs": [
            "绵蛮巧语庆青春，金线低垂柳色新。",
            "定自知时厌流荡，归来空谷混泥尘。"
        ],
        "notes": "",
        "id": "9c0df285845c78087938de9b6634bb6b"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "读鬼诗拟作二首  其一",
        "preface": "",
        "paragraphs": [
            "坐对悲风啸晚山，征鸿不记几回还。",
            "青铜蚀破菱花面，慵掠乌云绾髻鬟。"
        ],
        "notes": "",
        "id": "2283f9007cedcbd56dc11d6b60b90d91"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "读鬼诗拟作二首  其二",
        "preface": "",
        "paragraphs": [
            "至乐纷华苦未真，至游无朕亦无身。",
            "细看浮世多尘坌，如我得归能几人。"
        ],
        "notes": "",
        "id": "2de9a000dff908ccec1d3e47b0253fb6"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "李斯  其一",
        "preface": "",
        "paragraphs": [
            "猎尽山东六暴强，修明律令起秦皇。",
            "还思税驾知无地，逐兔应当尔许忙。"
        ],
        "notes": "",
        "id": "4949b54748048eec89bfa8ba6f98a0c0"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "李斯  其二",
        "preface": "",
        "paragraphs": [
            "诗书灰烬便秦文，便得秦王却误身。",
            "斯具五刑秦再世，六经还有表章人。"
        ],
        "notes": "",
        "id": "bb83f34b8ca8f650e56f8792bce13c0e"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "李斯  其三",
        "preface": "",
        "paragraphs": [
            "刚从孙卿学帝王，为羞贫贱速危亡。",
            "威严无复人居上，自处应慙厕鼠方。"
        ],
        "notes": "",
        "id": "da50aaf0cbef63b92424bc011fa9bc16"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "燕太子",
        "preface": "",
        "paragraphs": [
            "意气宁知错感人，姬丹秘计谩危亲。",
            "亡燕拜送于期首，政使荆卿趣帝秦。"
        ],
        "notes": "",
        "id": "619074f3179dc57fc516cb7d19195c39"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "雨后忆龙翔寺  其一",
        "preface": "",
        "paragraphs": [
            "二峰高峙夹禅扃，长落潮音逐磬声。",
            "老僧睡起绝无事，不管波涛四面生。"
        ],
        "notes": "",
        "id": "ec2af1e9e58707360792e73e81bcb209"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "雨后忆龙翔寺  其二",
        "preface": "",
        "paragraphs": [
            "窣堵东西岌两峰，王宫今日梵王宫。",
            "潮船八面来勍敌，都入禅师燕坐中。"
        ],
        "notes": "",
        "id": "4b96db2eb1d9e0b393b8036b51417db9"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "秋意",
        "preface": "",
        "paragraphs": [
            "月娥素魄溢婵娟，金吹凄凉冷淡天。",
            "野水暝烟枫叶暮，黄花红蓼独嫣然。"
        ],
        "notes": "",
        "id": "9f943c57db00cf6224ecc10fda9e28ff"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "闻蝉  其一",
        "preface": "",
        "paragraphs": [
            "自辟筠乡五亩阴，蝉声无处不相寻。",
            "炎天唤起秋萧索，便拟乘风遶邓林。"
        ],
        "notes": "",
        "id": "1f59d334d1c3698fa1f3a9987ca084b0"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "闻蝉  其二",
        "preface": "",
        "paragraphs": [
            "新蝉无数咽琅玕，引惹凉生六月寒。",
            "已自东山誉高洁，未须丹翅拟笙鸾。"
        ],
        "notes": "",
        "id": "238ed0f3f32c768029ca11309d0a91c5"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "村居秋暮",
        "preface": "",
        "paragraphs": [
            "风回偃水縠纹平，林末它山笔架横。",
            "场圃未闲黄叶下，鹁鸠啼雨忽啼晴。"
        ],
        "notes": "",
        "id": "f5e5562b1f8d3f0b03e5e638730da7e6"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "睡香",
        "preface": "",
        "paragraphs": [
            "君子夺朱有恶，祖师噩梦寻香。",
            "莫问两重公案，且须一曲霓裳。"
        ],
        "notes": "",
        "id": "85531ca1f995f7ca5238b73390bf0909"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "摴蒱",
        "preface": "",
        "paragraphs": [
            "一局闲寻五木经，橛枭卢白意冥冥。",
            "未能后掷如前掷，将奈长亭又短亭。"
        ],
        "notes": "",
        "id": "c77f7d9febb02c2201bb560b6004eef1"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "公叔次开窗诗漫答",
        "preface": "",
        "paragraphs": [
            "不同夷甫坐谈空，烂醉凫鹥灭没中。",
            "闻说诗豪君是否，好磨长剑倚崆峒。"
        ],
        "notes": "",
        "id": "ca978b1501b289964631dd52477dcd9a"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "幽兰次十八兄韵六言四首  其一",
        "preface": "",
        "paragraphs": [
            "宛在一人空谷，居然九畹深林。",
            "襟袖不盈披拂，车辙无踪可寻。"
        ],
        "notes": "",
        "id": "c56a0f28edd301c38ad1ee5444d471af"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "幽兰次十八兄韵六言四首  其二",
        "preface": "",
        "paragraphs": [
            "有美中郎芝砌，言采渊明菊丛。",
            "会取个中香气，萧然林下家风。"
        ],
        "notes": "",
        "id": "a8306ac9227ca60df5378a4779db422e"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "幽兰次十八兄韵六言四首  其三",
        "preface": "",
        "paragraphs": [
            "舞奏八风芗泽，颂声焱氏遗音。",
            "允也不夷不惠，悠哉非古非今。"
        ],
        "notes": "",
        "id": "8192e23a70f42762731bb49243740a39"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "幽兰次十八兄韵六言四首  其四",
        "preface": "",
        "paragraphs": [
            "超出世间凡品，叵闻鼻观余香。",
            "春入有花不艳，院小无人自芳。"
        ],
        "notes": "",
        "id": "8db3370e30209923feeae4adf143f54b"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "诏书屯田湖北相土西乡属暑雨中旬转入洪道时雨初霁谿山葱泚如在缙云荆坑道中子规之声相闻属道",
        "preface": "",
        "paragraphs": [
            "沐雨驱车涉败桥，平原渺渺涨江潮。",
            "华容葭苇凭谁燎，赤壁艨艟徒自烧。",
            "一路规啼情悄悄，九皋鹤唳思摇摇。",
            "道东直指松门去，酷似故乡归路遥。"
        ],
        "notes": "",
        "id": "b5a22b1b056879165a5e07932dd2f5d1"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "书颜子传后",
        "preface": "",
        "paragraphs": [
            "几庶都缘有若无，宁论刍狗矧蘧庐。",
            "要须非复周公梦，而亦何为子夏书。",
            "行苇至仁均草木，中孚大信洽豚鱼。",
            "穷神至命知奚事，不远周流意六虚。"
        ],
        "notes": "",
        "id": "bbb1af967f838fc5e6ad387f81f4f223"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "六月三夜梦观某人诗什其书一章四绝盖绝笔也走读竟太一真人来告语青猿手里得长书静闻丹灶风中雨之句梦而默记之寤矣作诗导意",
        "preface": "",
        "paragraphs": [
            "多谢真人警梦书，青猿驯扰尚趦趄。",
            "任从炉鼎喧风雨，争奈神明复古初。",
            "君乐链形咀丹火，我甘饮水灌园蔬。",
            "惟当敬佩终焉意，子欲无言致匪虚。"
        ],
        "notes": "",
        "id": "f3f46c769b46a5845e72a503f3adad94"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "读伊川易传",
        "preface": "",
        "paragraphs": [
            "太极非名岂自然，由知辟阖见坤干。",
            "先天讵必违中古，上古应须得后天。",
            "至密退藏那有迹，惟几成务尚容研。",
            "从教变易能从道，不似神龙得性全。"
        ],
        "notes": "",
        "id": "5996dde9394e433670d0044fc4f12e74"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "樊口见郑崇阳不遇",
        "preface": "",
        "paragraphs": [
            "经时兀兀坐筠乡，命驾崎岖傍夕阳。",
            "岛屿西陵开罨画，湖山东鄂洗新装。",
            "路侵细草迷繁绿，风落闲花忆旧香。",
            "却上渡船归去也，不逢安道故无妨。"
        ],
        "notes": "",
        "id": "3ee97966c385e609e8166afb30f90318"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "诚台晚意",
        "preface": "",
        "paragraphs": [
            "麦夏西山日脚斜，峰云千里尽丹霞。",
            "晴岚榱桷水春涨，芳草园林路晚花。",
            "远近子规啼怨抑，高低乳燕语淫哇。",
            "官身归是何年社，信美诚台不似家。"
        ],
        "notes": "",
        "id": "ce383ad37266f34efda8cc1ce86d150e"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "晨赴寒谿寺干龙节道场所",
        "preface": "",
        "paragraphs": [
            "晓入招提旋即还，去何忙遽到非闲。",
            "寒谿日出射烟雾，退谷路荒埋草菅。",
            "林尽远峰晴历历，丛深流水暗潺潺。",
            "归途钟鼓依稀似，将谓禅居别有山。"
        ],
        "notes": "",
        "id": "2ea981fc9e86c27f11304977a14e6249"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "新晴",
        "preface": "",
        "paragraphs": [
            "起人舒惨作阴晴，九十春光祇雨零。",
            "宿草未萌波漠漠，落花归尽叶青青。",
            "风生远峤衔明月，雾潋长江吐涨汀。",
            "天意乍回心自广，片时云路觉无形。"
        ],
        "notes": "",
        "id": "5fa631dbea87f8040bc93e36894fdeb6"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "胜亭雪望",
        "preface": "",
        "paragraphs": [
            "上元云路玉尘飞，应是虬骖罢会归。",
            "望合郊原人世变，映浮城郭夜灯微。",
            "连天忘却黄冈县，际水平将赤壁矶。",
            "滚滚长江耐澄挠，浪回鸥鸟一惊翚。"
        ],
        "notes": "",
        "id": "e3e2d6dd238a8906ca7c92dc8f23eec2"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "和贾簿",
        "preface": "",
        "paragraphs": [
            "澄江风定也清寒，咫尺浑疑醉梦间。",
            "雪满后湖真是浪，云平西塞且无山。",
            "轻鸥弄水情无限，远雁书空时自还。",
            "静极要当随众乐，归来灯火閙朱颜。"
        ],
        "notes": "",
        "id": "ac659a8fa9cc559d7660db1bc0bd740d"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "和贾簿胜亭雪眺",
        "preface": "",
        "paragraphs": [
            "携壶命侣燕江干，雪起颓垣甃玉栏。",
            "减水湖中还素浪，明云天际失青山。",
            "无端大火寒无艳，不奈生柴苦不干。",
            "断岸芦洲见残月，一钩忤视却前湾。"
        ],
        "notes": "",
        "id": "1d491962ea31db41343fe36d8b5bc4b9"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "艮止亭即事",
        "preface": "",
        "paragraphs": [
            "艮止危亭欲暮春，湖山江外翠眉颦。",
            "鸟啼夕月清歌扇，花发荒原閙舞裀。",
            "吴老洞迷青草暗，陶公宅古绿萝新。",
            "怀归何日成归计，不忿端居作主人。"
        ],
        "notes": "",
        "id": "ccb0297bc4e26bfb550162ae93c40a65"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "泊船",
        "preface": "",
        "paragraphs": [
            "泊船在处即吾家，鲜得熸烹爨有槎。",
            "弄景日移烟岸柳，流香风度野薇花。",
            "霞翻锦段浮江渚，水落涛纹隠岸沙。",
            "块坐朅来无一事，夜深远烧起殷霞。"
        ],
        "notes": "",
        "id": "60f824cc2c9573f9b73f19eef65e729a"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "从孙元式假定本韩文",
        "preface": "",
        "paragraphs": [
            "杨墨衰周亦既微，仙昙变夏用戎夷。",
            "回澜岂直万人敌，断简传将百世师。",
            "脱落间亡乌鲗墨，蠹残宁免白鱼辞。",
            "校雠歆向君无愧，聊以新诗当一瓻。"
        ],
        "notes": "",
        "id": "b1d94e0b819809336abd3ab1432149f9"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "校毕归之",
        "preface": "",
        "paragraphs": [
            "倒墨扶周复古文，清辉万丈醇乎醇。",
            "七篇奥义远相继，六代潜光今又新。",
            "字假通才识鱼鲁，车慙寡学改金银。",
            "异书喜得君无靳，此道中兴知有人。"
        ],
        "notes": "",
        "id": "641faaa5b61dc6cff48a28f53272612d"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "劝农出郊",
        "preface": "",
        "paragraphs": [
            "漫驱戎马说农郊，不见田畴见白茅。",
            "洪道晓晴明水底，羊澜春涨长林梢。",
            "红翻大泽霞方散，青人空原草渐苞。",
            "迎畯示民民自劝，可须杯酒荐烹炮。"
        ],
        "notes": "",
        "id": "19289dcedc6505b7f0f05c5ec25793f5"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "九日龙山之集",
        "preface": "",
        "paragraphs": [
            "年年九日登高会，九日登高年岁闲。",
            "黄菊茱萸应故泛，茱萸黄菊故应攀。",
            "今人不在古人后，往意可如兹意闲。",
            "风帽落簷谁得见，龙山还是昔龙山。"
        ],
        "notes": "",
        "id": "027115af504cc318ec57bd238b27ff92"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "冒雨渡江吊丧彭氏造雪堂夜归  其一",
        "preface": "",
        "paragraphs": [
            "冲风栉雨乱西江，吊死裴回问雪堂。",
            "丛枳界无春草主，小桥踪在古碑荒。",
            "人存有政名空大，世远回思恨始长。",
            "旋棹晚云何限事，可堪瑞庆柳成行。"
        ],
        "notes": "",
        "id": "45d4aea9e36e72b1e03ef4520bc127ff"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "冒雨渡江吊丧彭氏造雪堂夜归  其二",
        "preface": "",
        "paragraphs": [
            "月波楼下草芊芊，浪拍三江起暝烟。",
            "愿见古人人又去，欲询往事事无传。",
            "漥樽明灭渔家火，樊口依稀估客船。",
            "妻子迎门应怪笑，问君何谓苦愁煎。"
        ],
        "notes": "",
        "id": "0539236b6a183f9f091c3a1d2a1f4968"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "酴醿花",
        "preface": "",
        "paragraphs": [
            "东邻处子太优柔，醉倚阑干十二楼。",
            "清白有家传酝藉，醇𬪩无味饮风流。",
            "带摇翠幄苍蛟动，佩解虹梁绿蚁浮。",
            "嘉木自香香到骨，困人非酒欲谁酬。"
        ],
        "notes": "",
        "id": "d882e164c20fb1c917161083df328811"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "牡丹",
        "preface": "",
        "paragraphs": [
            "三春首出众芳菲，笑倚东风蹙翠眉。",
            "洛浦未翔要玉佩，汤泉新浴曳袿衣。",
            "无双可奈倾城恨，第一何堪代命为。",
            "桑柘不花花乍可，清霜谁是不空枝。"
        ],
        "notes": "",
        "id": "42e0f6559c8fb41aa2984a3135b6cf95"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "岩桂",
        "preface": "",
        "paragraphs": [
            "群芳未许论芳馨，独自秋天卧月明。",
            "頼有幽香洞渊奥，宁将雅趣博轻盈。",
            "德纯不显娥皇怨，道大无闻叔度清。",
            "好向深岩伴黄石，可知谁与桂花名。"
        ],
        "notes": "",
        "id": "6ebcb8c80f2dd77f46c1c929ba9009c4"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "天闺",
        "preface": "",
        "paragraphs": [
            "扁舟一叶转寒溪，返照西阳日下西。",
            "旬浃不来江水涨，惊澜几欲上天闺。"
        ],
        "notes": "",
        "id": "26f3c2fee8b55e578cf8897fb449557b"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "武昌怀古",
        "preface": "",
        "paragraphs": [
            "漠漠烟村一古城，郊坛离殿草茅生。",
            "青山不解知兴替，销黯开颜为雨晴。"
        ],
        "notes": "",
        "id": "d2f21a7fae8e4165940c9fb8cf64900b"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "筠乡入夏野花方拆",
        "preface": "",
        "paragraphs": [
            "墙匝丛丛绣舞裀，一般颜面各精神。",
            "筠乡不为东君去，野草闲花满路春。"
        ],
        "notes": "",
        "id": "00408453a4c48fe0d203c378665e8836"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "艮止亭晚意",
        "preface": "",
        "paragraphs": [
            "山影殊亭日转西，墙头历历片帆移。",
            "何人唤我频归去，侧耳疏篁怨子规。"
        ],
        "notes": "",
        "id": "f50d6cbd2add2b001222d940cf479e02"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "艮止亭阻雨旬日  其一",
        "preface": "",
        "paragraphs": [
            "山亭无路少徘徊，跬步狂澜涨九垓。",
            "不是蜃楼浮海外，也应弱水限蓬莱。"
        ],
        "notes": "",
        "id": "1611d5ecb5f7ff0f8ba14c27cf98e39e"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "艮止亭阻雨旬日  其二",
        "preface": "",
        "paragraphs": [
            "艮止休工未落成，做人限隔雨零零。",
            "眼前好景到不得，便是霄中望极星。"
        ],
        "notes": "",
        "id": "aace446daba0f9a63936bb39ae81318a"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "晚渡东坡  其一",
        "preface": "",
        "paragraphs": [
            "赤鼻矶头横曙烟，吴王城下浪连天。",
            "闻道东坡妙天下，尔来靡日不盘旋。"
        ],
        "notes": "",
        "id": "86e978dc7e10e435c2f8619f6eafd6fd"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "晚渡东坡  其二",
        "preface": "",
        "paragraphs": [
            "浮生万事尽尘埃，瑞庆堂今榜快哉。",
            "惟有东坡旧烟柳，道人犹解指莓苔。"
        ],
        "notes": "",
        "id": "c246208467281e14548d6a6b1d47bd46"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "行戍西山",
        "preface": "",
        "paragraphs": [
            "帝驱䝙虎旧江州，旅卜僧坊计少休。",
            "避暑有宫留不暇，游山算却是山游。"
        ],
        "notes": "",
        "id": "b794ff2e98fb410b3250303871c3bd83"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "读萧铣传",
        "preface": "",
        "paragraphs": [
            "可怪梁朝几帝王，丘墟万里变农桑。",
            "修文偃武如何故，町疃江陵尽鹿场。"
        ],
        "notes": "",
        "id": "2fa33f144c653e65b3526eeb1ef0f28b"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "块坐",
        "preface": "",
        "paragraphs": [
            "万绪丝棼汩太和，终朝所得竟无何。",
            "放心收却且危坐，始觉忘机有味多。"
        ],
        "notes": "",
        "id": "6e587a6470cd826bc7276e7b22a5b351"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "读皇极经世书",
        "preface": "",
        "paragraphs": [
            "大易诚知自画前，后天不识异先天。",
            "工夫用尽还无事，巧历劳推不尽年。"
        ],
        "notes": "",
        "id": "028ad312b66673dc97475eaf5e66a6ce"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "读荆轲传",
        "preface": "",
        "paragraphs": [
            "妙算尝闻胜五侯，轻生终不是良谋。",
            "秦王未许论生劫，毕事还同擦虎头。"
        ],
        "notes": "",
        "id": "cba1e2d501ff802249cca293711e707a"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "读刘叉集",
        "preface": "",
        "paragraphs": [
            "汤文不作几经春，叉也贤乎隠泽民。",
            "古剑胸中尽磨淬，宁如觉道乐耕莘。"
        ],
        "notes": "",
        "id": "3ae09a74ac6c22c09127f3137c1ed7f6"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "伯文人盆池开芙蓉十二",
        "preface": "",
        "paragraphs": [
            "闻合天符下玉麟，祝融湓浦肆时巡。",
            "西山讵必须陵井，又得餐霞十二人。"
        ],
        "notes": "",
        "id": "436185c4a13562f06463919502fffa1c"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "读近时乐府  其一",
        "preface": "",
        "paragraphs": [
            "天宝龟兹贵尚年，哇淫靡靡到今传。",
            "寻思溱洧桑中调，几许不如周颂篇。"
        ],
        "notes": "",
        "id": "7981e14297dabb8f7de65dcbf774a3c4"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "读近时乐府  其二",
        "preface": "",
        "paragraphs": [
            "乐好株离几百年，知昏汉日暗湖天。",
            "周东幸有其戎叹，却在伊川被发前。"
        ],
        "notes": "",
        "id": "0bb80aef57835d81938b4bacc9e69d32"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "春游",
        "preface": "",
        "paragraphs": [
            "桃红李白辉相曜，车马交关递流照。",
            "墙头半露是秋千，不见美人闻语笑。"
        ],
        "notes": "",
        "id": "4ff5733305ce9bf8a30a1713622f07c9"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "即事",
        "preface": "",
        "paragraphs": [
            "芰荷薿薿抽苹藻，风细幽香袭怀抱。",
            "庭竹琅然振玉音，叶落委阶墉不埽。"
        ],
        "notes": "",
        "id": "4f58ce492e41fba962acd4bfe5b2a9da"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "残花",
        "preface": "",
        "paragraphs": [
            "小院银瓶花落枝，骊山惊起睡杨妃。",
            "销魂泪滴燕支雨，留得霓裳旧舞衣。"
        ],
        "notes": "",
        "id": "a97f5aec8f02592151bfd0e8ef741fdd"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "瓶花尽落而梨花潇洒如故",
        "preface": "",
        "paragraphs": [
            "天帝南游匹马还，红云作阵雨阑干。",
            "驻颜下咽如冰雪，一粒清凉得赐丹。"
        ],
        "notes": "",
        "id": "aa4e5355be5d874c45c87ed72ec62b6d"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "寒食雨",
        "preface": "",
        "paragraphs": [
            "言归社鴈已家乡，紫燕呢喃识旧梁。",
            "甚雨疾风寒食夜，旅人情绪一思量。"
        ],
        "notes": "",
        "id": "6f005e16f97737261d0fdf6eb7845b4b"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "江村闻笛",
        "preface": "",
        "paragraphs": [
            "江村风色秋江渺，林薄无人閙幽鸟。",
            "长笛一声金吹寒，知有渔舟钓红蓼。"
        ],
        "notes": "",
        "id": "c967ec47a9871e1948689e7fbac35aa8"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "远景图  其一",
        "preface": "",
        "paragraphs": [
            "芦花飞鴈烟村静，一点青山波万顷。",
            "人在孤舟唤不譍，儿言客写潇湘景。"
        ],
        "notes": "",
        "id": "440bc5d2476a624990ade55c2a44e2a0"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "远景图  其二",
        "preface": "",
        "paragraphs": [
            "惨澹平烟波浩渺，隠月余光飞白鸟。",
            "依稀一舸是渔舟，独钓寒江天未晓。"
        ],
        "notes": "",
        "id": "7eea1de93a5b2aea77d776efe2b85a34"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "野望",
        "preface": "",
        "paragraphs": [
            "水晶簟冷铺寒玉，翠帟高张染螺绿。",
            "阵云鸟鹭点棋枰，一叶清旗动江曲。"
        ],
        "notes": "",
        "id": "d7a125edb4633f99f8ca24147330af2b"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "衰柳",
        "preface": "",
        "paragraphs": [
            "秋草池塘夹黄缬，莫烟淡淡蒙新月。",
            "拟将攀取赠行人，脱叶枯条不堪折。"
        ],
        "notes": "",
        "id": "41f5162a6cfeca980b8646827fa2436f"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "嘲欲借予杂稿者  其一",
        "preface": "",
        "paragraphs": [
            "神文道本可言形，退也能藏用即行。",
            "要得任牵馿狗在，无端何似借书生。"
        ],
        "notes": "",
        "id": "721d80969434b28af60eda304ef5bec3"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "嘲欲借予杂稿者  其二",
        "preface": "",
        "paragraphs": [
            "郎君到底亦何知，夺卷书生真数奇。",
            "恶语故应多艾气，残藤无用写来诗。"
        ],
        "notes": "",
        "id": "2a9b195a02683101036772f12b255fee"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "送张漕还停舟樊港访退谷",
        "preface": "",
        "paragraphs": [
            "送客过樊谿，停桡退谷口。",
            "不见元次山，静立踌躇久。",
            "巉岩两石峰，犹疑入户牖。",
            "杯湖正宜泛，堙塞仅盈肘。",
            "粪壤瘗杯樽，勿复堪赌酒。",
            "扁舟泛然者，长歌挈敝笱。",
            "浩无风尘意，将恐是聱叟。",
            "自知干进客，对面弗敢扣。",
            "从之人甚远，慙颜为之厚。",
            "武昌非昔人，望绝不得友。",
            "它时赋归欤，湖谷定吾受。",
            "此心介如石，自誓向樊母。"
        ],
        "notes": "",
        "id": "dabd992347705777f0b2ffd2077bf1a0"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "登怡亭故址",
        "preface": "",
        "paragraphs": [
            "江滨篆贞石，浑谓有神画。",
            "闲作故亭游，心知古人迹。",
            "竹疏径微通，天远荒自辟。",
            "长江浩无涯，沧溟赢咫尺。"
        ],
        "notes": "",
        "id": "9a53688f2daa8859545019835ecd2e92"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "行戍西山徒步抵寒溪寺",
        "preface": "",
        "paragraphs": [
            "杖履竹林游，陟降西山道。",
            "匆匆不是闲，倍觉寒溪好。",
            "潭鱼戏凭虚，注水喧幽草。",
            "埋荒古人迹，树伐庭如埽。",
            "桴鼓又相闻，我心为之懆。"
        ],
        "notes": "",
        "id": "6a55e68ed1ce28cee10d7e6222178804"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "感事",
        "preface": "",
        "paragraphs": [
            "潼华覆哥舒，陈涛偾次律。",
            "頼有李猪儿，发愤扶唐室。",
            "长城贤已远，惟岳峻方崇。",
            "借问南朝事，江流第一功。"
        ],
        "notes": "",
        "id": "131818153626456a7ab5e1cb33891702"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "陪刘提点游西山",
        "preface": "",
        "paragraphs": [
            "我家西山下，早晚空翠滴。",
            "漫仕鄂王城，西山怅难觅。",
            "不知寒溪上，好景天意锡。",
            "举趾异川陆，千里共岑寂。",
            "丘园动归念，魂梦时历历。",
            "东吴赛粤瓯，信美心愈戚。",
            "古见似人喜，乡闬今有觌。",
            "且作西山游，笑颜忻自赧。"
        ],
        "notes": "",
        "id": "680f555baf2f6a89451712fe3112c5c8"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "送中司抵巴口",
        "preface": "",
        "paragraphs": [
            "将迎苦不易，浮湛良亦难。",
            "櫜鞬候使客，无时弄江滩。",
            "上碛下南浦，风云怒涛间。",
            "一叶舞轩昂，五水戏观澜。",
            "朝湖暮淮西，此游今等闲。",
            "看尽楚山碧，信宿相与还。",
            "晴峦挂天衣，水石鸣佩环。",
            "轻舠蓑笠翁，勿与人事关。",
            "相彼尘外意，心清绪为阑。",
            "何时买扁舟，从公看孱颜。"
        ],
        "notes": "",
        "id": "86670eebe3c09b2f2e785713be45b5be"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "病起",
        "preface": "",
        "paragraphs": [
            "蒸鬰断梅天，薰风故微细。",
            "梦春惊已度，避暑如何计。",
            "树老山一色，蛙喧草无艺。",
            "病兴意愕然，到眼多芜秽。"
        ],
        "notes": "",
        "id": "6966fe17e427735a1732b47cfdb35542"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "晚雨朝霁林端煜然望之皆宝珠也戏作四十字",
        "preface": "",
        "paragraphs": [
            "晚雨在林麓，朝来弄晴曦。",
            "澜翻漾明月，粲烂生摩尼。",
            "撒殿固无事，雨天亦何为。",
            "少须风景丽，去去将安之。"
        ],
        "notes": "",
        "id": "b560f5be9d40a596071abe4f4c90eb8f"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "赏雪",
        "preface": "",
        "paragraphs": [
            "晃朗长江北，天地都无色。",
            "扁舟撑短篷，一鸟归飞亟。",
            "遮莫冻凌兢，如人酒量增。",
            "鼇山不是照，天地一明灯。"
        ],
        "notes": "",
        "id": "ddc6b7c942a0e7f511754c8037f56fc8"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "二十五日雪",
        "preface": "",
        "paragraphs": [
            "裘褐透肤寒，𩙖剌春将半。",
            "雪作絮花飞，衮衮搀零乱。",
            "天地合清明，虚极浮江岸。",
            "鸟穷栖树端，走狗欣挑撺。",
            "埋路已旬浃，四野都弥漫。",
            "郊行峭无迹，惟有神光灿。",
            "茅檐过尺摧，炉火生无炭。",
            "冻死未能诗，达人方大观。"
        ],
        "notes": "",
        "id": "ba7dad927b350edefe1df04e8de503de"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "和贾簿雪",
        "preface": "",
        "paragraphs": [
            "早起怪吾庐，去天才一尺。",
            "始疑大朴还，掩尽几陈迹。",
            "比屋皆可封，列土班圭璧。",
            "照我烂轻明，却似初出日。",
            "仰头不可见，恐是老鸦食。",
            "拟倩玉川子，叫阍闻帝席。",
            "穹壤合为容，事乃非人力。",
            "心胆为之寒，且退然枯荻。",
            "曲身今已直，促织休唧唧。",
            "此意可告客，苦乏郑庄驿。",
            "履霜至坚冰，何当介如石。",
            "鹁鸪有逐妇，相从如娣姪。",
            "饥蹲苦树颠，到夜无入室。",
            "自蜡登山屐，借问何所适。",
            "我亦无所适，皜皜期太乙。",
            "庶见太昊氏，鹢视剖我臆。"
        ],
        "notes": "",
        "id": "fbfb5dd8519f043d995ea6cc29092adf"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "黄杨生拳石间王彦材以为赠且赋之走命曰孤山贞干次韵以酬",
        "preface": "",
        "paragraphs": [
            "孤山有贞干，不比寻常木。",
            "蟠根怪石巅，亭亭自生育。",
            "百物进相高，位闰知蹙缩。",
            "散叶傲风霜，樛木外林樕。",
            "琴桐峄之阳，逍遥两俱足。",
            "夸父徒我庭，如仁示其目。",
            "股掌玩何言，遂可移风俗。"
        ],
        "notes": "",
        "id": "7eb43dc22729ec4c7f58f5aeb5ef1cb4"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "夜深",
        "preface": "",
        "paragraphs": [
            "为问夜何其，明灭灯将半。",
            "雨雪溅声繁，霆电流光烂。",
            "初筵向阑珊，游子纷缭乱。",
            "诚知宴乐娱，不怕泥涂漶。",
            "斋居静无他，天德全弗畔。",
            "吟彻借筇头，假山余一爟。"
        ],
        "notes": "",
        "id": "b7a9a4796697d06973f04eaa4292dca7"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "偶书",
        "preface": "",
        "paragraphs": [
            "天公不好事，月夜云埋月。",
            "游人且勿游，辜负良时节。",
            "霖霪涨涂淖，雷电腾飞雪。",
            "莲花灯可怜，对明不同灭。"
        ],
        "notes": "",
        "id": "bfc6987fb47c19299870ca72c1cb728c"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "中秋对月戏呈觅举诸兄",
        "preface": "",
        "paragraphs": [
            "君不见决明混沌江之湄，含胎吸月怀清辉。",
            "圆浄唾将珠与玑，又不见明视中原云月静。",
            "跳掷回旋顾形影，生儿往往皆毛颖。",
            "由来逐物未忘机，劳生吞吐知惟时。",
            "观美为人奚以为，独坐金风尘虑省。",
            "皓月斜河星耿耿，草头漙露侵肤冷。",
            "平生不解饮和歌，无人对月醉颜酡。",
            "月朗清秋奈月何，睡思朅来刚引领。",
            "林岫参差弄光景，不知月已沈西岭。"
        ],
        "notes": "",
        "id": "112883a4958ecd7c129a00306864f9a7"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "开窗",
        "preface": "",
        "paragraphs": [
            "溽暑欲成雨，密云犹在郊。",
            "开窗挹凉飙，远山见林梢。",
            "木叶已成阴，野鸟鸣啁啁。",
            "镜静碧池湛，清冷无混淆。",
            "会意纷万途，钱荷贯丛茭。",
            "寂坐一堂上，默默神明交。"
        ],
        "notes": "",
        "id": "b71b34e49022e3f248bbbad14cb56904"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "子规恨",
        "preface": "",
        "paragraphs": [
            "风筿扣吾扉，有人来我语。",
            "语好不须多，都不如归去。",
            "开门我见客，客子今何许。",
            "竹下得流虹，人言为杜宇。",
            "杜宇昔王蜀，不自安当宁。",
            "相归密淫游，微行时踽踽。",
            "蛟龙失水困，哀怨成飞羽。",
            "规名释尔雅，兹事则然否。",
            "扬雄蜀本纪，望帝亦贤主。",
            "仙去正啼规，去思传往古。",
            "不妄信斯言，王去非轻举。",
            "苍天悲此民，故使规声苦。",
            "脱屣感斯意，八极归容与。",
            "到今惟一人，后躅追无侣。",
            "所以百世下，直指不得数。",
            "声尽继以血，空教沥肝腑。",
            "其然岂其然，臣事君看取。"
        ],
        "notes": "",
        "id": "920a7bca0f9b7e91f314b72a5183064b"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "闻齐安杂咏板成从沈守求印蒙以为赠",
        "preface": "",
        "paragraphs": [
            "轪县西南弦子国，使君昭代文章伯。",
            "气吞云梦纳东坡，心在江湖轻赤壁。",
            "月波荡漾春山色，峥嵘洲草芊芊碧。",
            "政平讼简暇居多，杖屦逍遥神自适。",
            "到眼风光看如画，罨画溪干旧游者。",
            "高亭矗立画不如，坐歗云屏自天写。",
            "使君好客非春申，一夔已足无余人。",
            "哦诗五百尽清警，立使江山景物新。",
            "江山景物古来有，前贤相与天长久。",
            "近来百草渐埋没，頼有此诗为一剖。",
            "使君好善人如己，锓板巾箱波远迩。",
            "良知何独此麻城，天下行闻为商起。",
            "我拘官禁儃杭苇，跂望亭高衣带水。",
            "高唐想像赋神游，游客言诗诗信美。",
            "空书从学穆清风，得见异书人见同。",
            "解嘲不用潘邠老，祇在先生指顾中。"
        ],
        "notes": "",
        "id": "f4576030dddb02966f0fc57fc3eca2c4"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "永嘉行",
        "preface": "",
        "paragraphs": [
            "夷甫清谈平子醉，晋俗浮虚丧节义。",
            "不闲胡虏哭桑林，九伯五侯无一至。",
            "洛阳宫中胡马嘶，晋家天子行酒卮。",
            "驱出如羊晋卿士，妇辱面前争敢知。",
            "胡儿居坐汉官立，不许纷纭但含泣。",
            "刃加颈上始觉忧，追悔前时又何及。",
            "胡尘坌起昏中土，人死如麻骼如阜。",
            "草莱万里无舍烟，毡帐羊裘自来去。",
            "乌旗雾合胡笳咽，无援边城肠断绝。",
            "瑯琊匹马竟浮江，弃寘存心坚片铁。",
            "天骄一坐昭阳殿，九鼎迁移如转电。",
            "禁声不得悲楚囚，白版金陵谩龙变。",
            "数奇督运淳于伯，诛斩无名血流逆。",
            "若思不识是何人，却是帅师临祖逖。"
        ],
        "notes": "",
        "id": "196bfd0a028d1cc607e0513173bd8c07"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "雪中送客寒溪堂",
        "preface": "",
        "paragraphs": [
            "前年送客寒溪堂，桃李璀璨寒生光。",
            "今年送客寒溪道，满望六花形欲槁。",
            "前岁今年时不同，同为送客寒光中。",
            "寒光山积都相似，谁信冬春长有此。",
            "广寒宫殿不胜寒，世界琼瑶无乃是。",
            "如何名此作寒溪，炎天风色镇凄凄。",
            "不缘送客不易到，送客情怀将何为。",
            "君不见瑶池高宴非不奇，穆王犹自赋吾归。"
        ],
        "notes": "",
        "id": "2a88723a3c1ce7924555817ae67a321a"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "可怜",
        "preface": "",
        "paragraphs": [
            "可怜瓯越湖山主，厌向黄䌷听衙鼓。",
            "鬭鸭能言名自呼，子规归去啼声苦。",
            "伤情羁鴈怯离群，适意驯猫哺相乳。",
            "端是三年贫客官，方春定得离南浦。"
        ],
        "notes": "",
        "id": "6227be1f9405fcc4d1e9f4fb45eaf61d"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "假山次叶师文韵",
        "preface": "",
        "paragraphs": [
            "大隠城居无世喧，疑星尘外非人间。",
            "武都聊试五丁力，一笑天公为解颜。",
            "翠萝散作麻姑髻，枕漱从宜长饭毳。",
            "青山元自野人物，版筑徒然饰东第。",
            "无论千假须一真，坐对北山南起云。",
            "一丘一壑丈夫事，安在穷游探古文。",
            "平生乐处天其假，还视王公犹土苴。",
            "它时买山归敝庐，定须作屐随高下。"
        ],
        "notes": "",
        "id": "87d2e0ba5c84b76d6e43973ad365b4a5"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "芦花",
        "preface": "",
        "paragraphs": [
            "秋风摘索铺寒雪，败叶枯条互明灭。",
            "淡荡闲塘摇夕阳，横斜断岸凌高节。",
            "无言咄咄日书空，执礼拳拳意绵𫈵。",
            "望极氍毹铺纠结，渔歌何处声凄切。"
        ],
        "notes": "",
        "id": "61027ab125d1f44cce3855ee166c38d4"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "柳絮",
        "preface": "",
        "paragraphs": [
            "骀荡风光将欲暮，柔条系日萦霏雾。",
            "寂历闲庭芳草路，眉开青眼多情度。",
            "脉脉依依愁不茹，欲翔未定邅容与。",
            "体轻委蜕韶华去，飘泊晴天离又聚。",
            "高低上下当何住，卷春匪蹴毬先赴。",
            "小院深沈铺月素，卿云蝉逐凌波步。",
            "扑樕追随无定处，冰霜峭觉回寒沍。",
            "梁王有客能辞赋，苍凉雪苑知谁诉。",
            "浮玉神山攻宝璐，屑屑虚花奈凭据。",
            "还思道蕴惊人语。"
        ],
        "notes": "",
        "id": "b7e388cda019cec25d57ac12db62c36d"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "香棠",
        "preface": "",
        "paragraphs": [
            "世间元有无穷恨，海外棠花宫锦烂。",
            "烧炙东风春未半，浓装独立情缭乱。",
            "博山𬬻冷沈烟断，记语洛妃池侧畔。",
            "袿衣透湿飘香汗，舞罢霓裳高烛看。",
            "吴苑散花滩彼岸，亦有当初旧游观。",
            "棠梨古迳霞光灿，蔷薇露冷衣新盥。",
            "袖卷燕支红入腕，喷人兰芷芳都贯。",
            "天然种性珍奇玩，岭海诚知煎可爨。",
            "拟撷柔柯燃炽炭，裛取缃巾永传玩。",
            "它年留得重公案。"
        ],
        "notes": "",
        "id": "40fbe46c95317257e6806f931ab6728f"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "元日",
        "preface": "",
        "paragraphs": [
            "星回斗直寅，夏腊变王春。",
            "否泰反成卦，乾坤老逼人。",
            "元正长日月，大化少逡巡。",
            "世事初无始，天时自一新。",
            "祇愁梅片片，不见草欣欣。",
            "善颂闻椒酒，苍天拱北辰。"
        ],
        "notes": "",
        "id": "3f17cba5f9ecd3064f2122122cce7fba"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "孔子",
        "preface": "",
        "paragraphs": [
            "荡荡东家丘，百世人叵识。",
            "出类只夸辞，太极无合德。",
            "尧舜未可过，远贤真货殖。",
            "我欲究遗编，言非是奇特。",
            "从之如有立，卓尔既吾力。",
            "大哉赞乾元，一语觅不得。"
        ],
        "notes": "",
        "id": "239a2c2e2fd76b4d97b266c147d8bc17"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "比年士风锐进求荐章者殆如辨狱挤排诋讦无所不至客有劝予干当路者二首  其一",
        "preface": "",
        "paragraphs": [
            "见疾多朝士，争名卒未休。",
            "急流须退勇，焉可又随流。"
        ],
        "notes": "",
        "id": "7f586bbc9b946b4a7b1ec48e56c6a204"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "比年士风锐进求荐章者殆如辨狱挤排诋讦无所不至客有劝予干当路者二首  其二",
        "preface": "",
        "paragraphs": [
            "静退方真乐，趋时未遽非。",
            "不知全道者，进退两忘机。"
        ],
        "notes": "",
        "id": "0b1a581c2cbff40388125dc8d993e3e1"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "痁疾中元式示诗走笔次韵",
        "preface": "",
        "paragraphs": [
            "鄙人病在床，政苦风寒侵。",
            "之子步池上，攀条哦柳阴。",
            "掷我珠玉辞，疟鬼毛发森。",
            "豁尔脱沈疴，翛然洗烦襟。",
            "何当漾轻舠，相与从茂林。",
            "清兴谅不浅，此情殊未禁。",
            "强歌下里曲，赓和白雪音。",
            "请问觉轩诗，何如梁父吟。"
        ],
        "notes": "",
        "id": "a149c8465bf59be81a20118a8943921a"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "江梦孙二首  其一",
        "preface": "",
        "paragraphs": [
            "聿修去天长，却泛宫亭水。",
            "百世友渊明，放意匡庐趾。",
            "为爱千金躯，不自知臧否。",
            "非关走庭下，腰折慙小子。",
            "少学怆难行，富贵丘所耻。",
            "一为田园念，归思轻脱屣。",
            "斗大印黄金，各各从所美。",
            "二士志俱得，何其尚留此。"
        ],
        "notes": "",
        "id": "2bb15b920f5946e9fe46425c93ce0d3f"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "江梦孙二首  其二",
        "preface": "",
        "paragraphs": [
            "聿修去天长，元亮归彭泽。",
            "把版岂难能，趋庭且非昔。",
            "古之尽心者，乐以所求获。",
            "云已废明民，宁当究安宅。",
            "大舆辐可脱，无当巵何益。",
            "君子之所为，百世空陈迹。"
        ],
        "notes": "",
        "id": "2bb15b920f5946e9fe46425c93ce0d3f"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "巴口相地作大军仓",
        "preface": "",
        "paragraphs": [
            "南浦纵兰桡，打头清旦风。",
            "鸟飞图障远，人皱縠纹中。",
            "衔尾过千柁，頩颜无万丛。",
            "端愁少槃瓠，生子亦群戎。"
        ],
        "notes": "",
        "id": "ac9ceff1f8ed0bec675743733e09d6e0"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "送韩国器登舟至石门视漥樽逮暮乃返",
        "preface": "",
        "paragraphs": [
            "纵步石门下，江山主意勤。",
            "漥樽酌玄酒，未饮吾已醺。",
            "渊明得聱叟，万古真同群。",
            "杯湖有明齐，退谷今莸薰。",
            "我行到殊亭，西日沈就曛。",
            "阳冰著真迹，祇恐生玄云。",
            "回眸望西塞，惨澹波无垠。",
            "洄泛乐之子，行舟言采芹。"
        ],
        "notes": "",
        "id": "06d40f325779b7f45e9b4c02f344a8d9"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "我客",
        "preface": "",
        "paragraphs": [
            "昔我客荆梁，从事清蕖幕。",
            "太仓蠹红腐，吹竽滥东郭。",
            "去作徒劳吏，青衫走樊鄂。",
            "抚字亦何心，催科厌笞掠。",
            "借问差少愧，而今不如昨。",
            "天游内于于，纷至攘六凿。",
            "铸此一错字，为费几魏博。",
            "闲居幸从容，琴书有真乐。",
            "胡然令闲忙，远谢乘轩鹤。",
            "人生百年中，藏舟固非壑。",
            "顾已习迷途，如蚕自缠缚。",
            "作诗忏当来，聊以慰寥落。"
        ],
        "notes": "",
        "id": "913da2639cc0b0089943831ec79c1feb"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "欲晴又雨终夕震电",
        "preface": "",
        "paragraphs": [
            "日昃望云气，西郊将欲开。",
            "丹霞漾晴晖，清风有时来。",
            "归坐北窗下，惊霆殷轰豗。",
            "流电掣飞雨，疾徐鼓岩雷。",
            "宛转颓屋头，终宵响徘徊。",
            "早起到城市，横流绕沿洄。",
            "伊谁补漏天，吾州与芦灰。"
        ],
        "notes": "",
        "id": "b69882a2016ec897cf181eba78a8ef88"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "跋分定录",
        "preface": "",
        "paragraphs": [
            "人生红树花，一谢乃其分。",
            "春风尽摇荡，刚恨分庭粪。",
            "先贤尚龙豢，缺月何灰晕。",
            "譬如陌上尘，要是非关运。",
            "何丘示无朕，子路穷斯愠。",
            "此理未容言，呼儿课天问。"
        ],
        "notes": "",
        "id": "80914fe18f162da3b6953f0f3a45ee69"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "鄂城篇",
        "preface": "",
        "paragraphs": [
            "袁山野火春风吹，惊飙万马争奔驰。",
            "乌龟阪头蕃草木，化作灰烬张天飞。",
            "武昌佐史皆好古，煮茗联镳访城府。",
            "狂生此意复不浅，好事大家何尔汝。",
            "鄂王城阙烟苍苍，鄂王宫殿波茫茫。",
            "今古都卢一饷顷，不见古人虚引领。",
            "亳殷丰镐已丘墟，蛮荆兴替将焉如。",
            "死生建业信徒语，石盆古渡犹多鱼。",
            "古人已去安足齿，近事纷纭尚如此。",
            "君不见淮淝去岁是丰年，如今千里无舍烟。"
        ],
        "notes": "",
        "id": "942f50ca40d401581cd644d5a8b6099f"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "谢王尉见赠龙溪集",
        "preface": "",
        "paragraphs": [
            "稔闻韵乡名，不识韵乡面。",
            "班班隠豹文，窥管时一见。",
            "譬彼闼婆城，寻逐沧流漩。",
            "闻韶在齐国，九奏何当变。",
            "王侯韵乡人，少长居乡县。",
            "韵乡指迷涂，贻我书一卷。",
            "森如入武库，宝璧纷交荐。",
            "群玉屣登临，赫日吹风霰。",
            "家鸡将野鹜，后素诗何绚。",
            "长安行即到，岂在临渊羡。",
            "千金端不如，变色先生馔。",
            "从可狎江鸥，六籍居贯穿。"
        ],
        "notes": "",
        "id": "118544185c3c50dae883076c4f8f9a67"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "二同舍赋鄂城篇见和文高格古端不可及而仙尉王文措辞侈甚可以参诸台符羽檄间复次元韵戏酬",
        "preface": "",
        "paragraphs": [
            "生春煖律谁能吹，寸心万里何当驰。",
            "威加海内念方国，也思猛士歌云飞。",
            "狂游不识今与古，𬮱阇便作潭潭府。",
            "试凭野叟问吴婆，赐不如回吾与汝。",
            "高高无事幕穹苍，湖天无云湖水茫。",
            "吴楚争桑如有顷，东鄂几人全首领。",
            "古时封国今为墟，此心观古应焚如。",
            "归欤衲被盖头卧，何妨沸鼎游如鱼。",
            "舌柔长在强于齿，人间万事浑如此。",
            "君不见老聃彭祖俱长年，火化仙乘□□烟。"
        ],
        "notes": "",
        "id": "7a7a66da1af968d4b547c62d5004b6d2"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "次韵李浩然喜晴",
        "preface": "",
        "paragraphs": [
            "我愧子康之治密，其雨其雨而出日。",
            "靡神不宗始霶霈，将为有年吾事毕。",
            "岂其霡霂澍霖霪，霮䨴又为心首疾。",
            "视将圭璧走群望，祈社禜门勤屈膝。",
            "诚知恶积怒神天，流毒匪缘寒自栗。",
            "甫田千亩垂有秋，刈获败之方秀实。",
            "横流场圃浇洋洋，茁茁禾头多耳出。",
            "仰天何怨俯何尤，退省过愆知自失。",
            "牢愁仆仆事吁嗟，风雨敢辞频沐栉。",
            "忱诚虽至虮虱微，舒惨苍穹焉可必。",
            "都缘民困不聊生，重以凶荒神以恤。",
            "羲和叱驭黑龙僇，倏忽清明开万室。",
            "不知帝力固全真，谓我贪天宁直笔。"
        ],
        "notes": "",
        "id": "f4d31864185491e9c077bc4e02569e67"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "河豚",
        "preface": "",
        "paragraphs": [
            "岂其食鱼河之鲂，河豚自羡江吴乡。",
            "瞋蛙豕腹被文豹，刖如无趾黥而王。",
            "我生瓯东到闽方，规鱼贯见梅花装。",
            "梅青不肯候春雪，荻芽静笑垂飞杨。",
            "古来多鱼吴武昌，薄游三月新初尝。",
            "西施乳嫩可奴酪，马肝得酒尤珍良。",
            "无愁缕缕结中肠，丰美肥腯如切肪。",
            "外皮甘滑里皮厚，令人忘却美乌郎。",
            "举之东海来三江，会闻清浊期沧浪。",
            "白龙未免豫且困，膨脝唯唯浮鱼梁。",
            "气冲毬鞠何彭彭，地远都无橄榄香。",
            "不知深入恣游泳，极情性命徒为戕。",
            "腊毒厚味能人亡，何须西子齐文姜。",
            "甚美由来必甚恶，直它一死言为长。",
            "𫚔鱼俗物休相妨，良药相传海上方。",
            "芦根槐子岂足贵，生凤之脑黄龙汤。"
        ],
        "notes": "",
        "id": "ec0dc8a64751a9d49f15e62cd8029293"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "东坡在齐安赋海棠诗为天下绝唱年来绝无此种许仲蟠取之武昌作诗寄示",
        "preface": "",
        "paragraphs": [
            "武昌三月春草生，搀红鬭白皆群英。",
            "就中一种信奇绝，芳菲压尽吴王城。",
            "侈非丹芍明非玉，艳阳天日擎高烛。",
            "从教深浅色相形，不以冰清为不俗。",
            "文王自昔基灵囿，绿绶朱裳燕朋友。",
            "醺𬪩心醉鄂裳裳，痛饮醇醪不关酒。",
            "流乌一下新王舟，飐从火御乘丹丘。",
            "传得飞霞在海外，千龄只自生炎洲。",
            "灵砂不到姮娥窃，几时赤凤来丹穴。",
            "赵垒新张汉帜时，𬮱阇满望猩猩血。",
            "少陵昔漫称诗豪，忘言跨鲤输琴高。",
            "刚被东山兴妖女，竹菰未可称蟠桃。",
            "灵根不分生赤壁，远在水南呈赫奕。",
            "朱鸟凭将寄德邻，告言莫看同巾帼。"
        ],
        "notes": "",
        "id": "29e845c7da27e294d52428d283565a8b"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "寒溪送客时李花盛开山谷弥望",
        "preface": "",
        "paragraphs": [
            "寒溪送客荒径迂，玉华璀璨晨光虚。",
            "仙游在处见李白，山远无地寻陶朱。",
            "雪霜天色际江岸，琼瑶世界连廷除。",
            "飘然几许认姑射，恍若一梦惊华胥。",
            "宝珪环璧会王路，铁衣锋刃交兵车。",
            "三王纯素未云已，百姓浑茫方皞如。",
            "神清洞古世缘在，梁园祇是空遗书。"
        ],
        "notes": "",
        "id": "8b381f31a753af6c9015c0a688e32dba"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "蚁䎘",
        "preface": "",
        "paragraphs": [
            "啄䎘玄驹子，当缘一食耳。",
            "雪猫与䎘俱咽之，玄驹乃与䎘俱靡。",
            "古人防未然，精意本如此。",
            "相教各自慎，岂有失身理。",
            "䎘子轻此蚁，终焉食于彼。",
            "蚁亦甘啄䎘，但知䎘之美。",
            "宁知腊毒生厚味，大小相吞不摇齿。",
            "蚁微不足食，反以食䎘死。",
            "不如夏虫独饮露，寿不知冬亦良是。",
            "君不见慕容赫连攘臂起，楚汉存亡竟何似。"
        ],
        "notes": "",
        "id": "c2a2f9e14ca3733473dd9d4c9386e43e"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "钓台阻风去得风便",
        "preface": "",
        "paragraphs": [
            "先生非钓名，鱼钓清泠水。",
            "太空长廓然，浪迹秋光涘。",
            "人忧我何忧，忘怒亦忘喜。",
            "建武非汉元，讵有留侯起。",
            "神明旋地轴，姓字更七里。",
            "云台已埋没，严濑殊清泚。",
            "峨峨二钓台，高插烟霞里。",
            "首阳远相比，万祀恒不圮。",
            "我来经旧庐，敢卜瞻遗几。",
            "东风回我舟，江步时须舣。",
            "仰观严象设，敬拜豁烦鄙。",
            "曾台畅登临，无复徒仰止。",
            "萦迂古道屈，望望扳萝藟。",
            "崇基介岩石，特立端不倚。",
            "削成二山碧，平正章如砥。",
            "众山鬰青葱，环合纷碨礧。",
            "清尘森万象，触睫同一视。",
            "古人不可见，可见安仁美。",
            "旅情殆忘返，回棹西风驶。",
            "青蒲挂一席，入望俄城市。",
            "瞥如周变秦，物物非古始。",
            "乃知主人意，待我非朱紫。",
            "送迎因下风，忙遽均倒屣。",
            "烹茶出清泉，盘馔罗双鲤。",
            "饫之以珍馐，浣濯予尘滓。",
            "相忘语默间，不假谈名理。",
            "去留唯我意，今昔交汝尔。",
            "此情固冥契，何必亲之子。"
        ],
        "notes": "",
        "id": "47c2b91ebbca9c2b7f26caac0f5626e3"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "乙亥岁东游会稽谒禹陵过马臻祠下询所谓鉴湖者则已堙塞为民田因赋",
        "preface": "",
        "paragraphs": [
            "登会稽，瞰长湖，漪涟万顷皆平芜。",
            "桑田变改唯闻说，岂信古今人事殊。",
            "往时夏后禹，道川治水劳驰驱。",
            "四支疲弊跛其足，过门弗视儿呱呱。",
            "众流宗海出平陆，滋人巨浸因卑洿。",
            "百神效职来大计，勤民远狩崩于嵞。",
            "名山立郡此焉始，明明功与日月俱。",
            "马侯有汉二千石，施仁复古苏燋枯。",
            "浚深倍薄拂古镜，还使墝埆成膏腴。",
            "阴邪丑正富权戚，居肓如鬼捐其躯。",
            "大君良吏不复见，茫茫陈迹日就无。",
            "玻璃湛湛长芳草，蛟龙窟宅生菰蒲。",
            "前功不录倚隳弃，谁何聚敛浮穿窬。",
            "庸情非圣决陂泽，迁移膏润为官租。",
            "昔人旧事已无在，犹有水则{石毚}长途。",
            "高田燥仰下沮洳，雨晹无岁均沾濡。",
            "咄哉荣利归乃室，是邦黔首其何辜。",
            "反令二主神，淫祀烦此都。",
            "王陵委积蠹明币，守祠浇酹倾清酤。",
            "禳祷两无已，跳梁饱妖巫。",
            "享祭缘报诚，嘉猷委泥涂。",
            "神灵血食已非分，无为耗黩令人吁。",
            "复绩怅何从，我心徒自㤤。"
        ],
        "notes": "",
        "id": "b99e9b96cade34657d5b4b0a0a8c83d0"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "张村",
        "preface": "",
        "paragraphs": [
            "皇羲寂已久，浇俗无还淳。",
            "如何张村甿，杳杳全其真。",
            "岂不有妻孥，茅茨甘贱贫。",
            "岂不惮疲劳，务时勤耔耘。",
            "脱俗未为贵，而今焉辟秦。",
            "青城足跻攀，那染龟城尘。",
            "枸杞荐盘蔬，殊非关养身。",
            "安常乐有余，熙然阜长春。",
            "奚其寿而康，无知斯体仁。",
            "静言逐臭夫，迷途少知津。",
            "猥云老人村，郊荒绝酸辛。",
            "筋骨由坚强，谁谓存其神。",
            "井蛙议沧溟，夫岂窥崖垠。",
            "作诗赋张村，逝将同野人。"
        ],
        "notes": "",
        "id": "7bf12fce7526d78bb63bbb2afa83912d"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "舟行樊港望竹间石上李花盛开",
        "preface": "",
        "paragraphs": [
            "天下清且奇，无过竹与石。",
            "安得皎然者，素质照人白。",
            "静立笑东风，篁冈蟠罅隙。",
            "望之轻以明，俨似雪初积。",
            "青草鬭欣欣，不比梅花坼。",
            "矫首不可到，独自凭空碧。",
            "翠帷筿青青，岩崿正虚席。",
            "我疑辟俗翁，方外友三益。",
            "又是秦帝宫，传视相如璧。",
            "人情不易知，幽致矧可射。",
            "相从知未能，灰心从此画。"
        ],
        "notes": "",
        "id": "833e4f7a598fe59d3cebf85e28782859"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "游韩魏王书堂",
        "preface": "",
        "paragraphs": [
            "兰生深谷中，香不为人采。",
            "明珠含蚌胎，融曜镇长在。",
            "袭来馨满衣，磨琢未曾璀。",
            "君子行之常，出处安有改。",
            "韩王开此居，山立中𡾋嵬。",
            "窈窕二游女，易岁昏有待。",
            "柳下学东门，百世人不逮。",
            "乃心毋自欺，匪转焉可怠。",
            "用之建邦国，所宜烹大鼐。",
            "我来追后尘，六逸先驽骀。",
            "美人意桃李，德谊见芳茞。",
            "瞠若眩吾明，五色腾日彩。"
        ],
        "notes": "",
        "id": "68015b6cf079c8ce963c6a7d348ec2fc"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "二女篇",
        "preface": "",
        "paragraphs": [
            "姈娉二美人，幽闲真种性。",
            "色秀雪窗梅，衣冠丽修正。",
            "岩岩韩稚圭，寂寞自清静。",
            "虚室埽斋居，展禽当季孟。",
            "神游问寒暄，不得窥信行。",
            "怪力视茫茫，久要交善敬。",
            "语之非异类，安民公有命。",
            "盖闻楚灵均，汩罗陈死证。",
            "二子终孝慈，双玉澄江映。",
            "当初黄鄂人，荡桨追游泳。",
            "端午化成俗，龙舸长奔竞。",
            "事神微有道，角黍劳将迎。",
            "非鬼且非仙，世士凭谁侦。"
        ],
        "notes": "",
        "id": "1c41dd6ecab747ce16e46f691f3253f7"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "被命行田未半而羽书至造砦者万别驾其逼方甚继复有闻",
        "preface": "",
        "paragraphs": [
            "冷火不再然，事成难重言。",
            "我苦不惮烦，兴言念丘园。",
            "丘园未得归，行田县西原。",
            "暑雨沾我衣，莱芜绊我辕。",
            "熊罴百万众，未易轻营屯。",
            "东征到洪道，折柳临津门。",
            "峨峨凤皇台，墟吴际荒村。",
            "南湖湛沦漪，𭲟渺波澜翻。",
            "路回溪谷间，子规叫烦冤。",
            "流血良自悲，谁念望帝魂。",
            "不羞五斗腰，折支别驾尊。",
            "松门故乡类，去路驰且奔。",
            "羽书如流星，万室崇屏藩。",
            "荒凉旧村甿，亿兆不一存。",
            "哀声听杜宇，侧耳心昏昏。",
            "山泽久已竭，职死何足论。"
        ],
        "notes": "",
        "id": "1fa41b6f25f6781e00f26ba30071627b"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "某为令无状不能化服奸盗至加之刑僇仲蟠乡丈不以为过又哦诗以宠之是重某之不肖而播其恶于众也感愧之剧次韵以酬",
        "preface": "",
        "paragraphs": [
            "汉法在彝鼎，三章岂不严。",
            "奸宄恣暴乱，官刑废舂钳。",
            "未若箕山翁，顽夫偃风廉。",
            "予慙斯人徒，为容善谦谦。",
            "敺民陷之辟，淫刑视齐歼。",
            "处事禁太速，宜犴非为淹。",
            "丹书对妇泣，职死夫何嫌。",
            "专诛逮垂尽，吾辜倍相兼。",
            "曾闻邹鲁间，礼义人自恬。",
            "商君就有道，绛水惊闾阎。",
            "念此一叹息，归来赋陶潜。",
            "南山信崇极，能无刺岩瞻。"
        ],
        "notes": "",
        "id": "7df17674d535bca9ef8c265200276779"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "记游诗",
        "preface": "",
        "paragraphs": [
            "先生混物化，浩若鹤与猿。",
            "诘曲此世间，翛然脱笼樊。",
            "冥心遂无物，得意亦忘言。",
            "客至不点茶，犹嗔破苔痕。",
            "相逢蜀成都，过我故县村。",
            "遐观梦中梦，南膜佛因缘。",
            "郑人决真妄，子产不能贤。",
            "寥哉天地间，谁省物性偏。",
            "梦觉各有殊，从他见一边。",
            "浩歌归来乎，虚堂好昼眠。"
        ],
        "notes": "",
        "id": "f539d38dd2d72a96382ae44edc348841"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "跋蜡虎图",
        "preface": "",
        "paragraphs": [
            "岁云暮矣露为霜，枯条脱叶衰柳黄。",
            "郊原寂历无人乡，獖牙之豕充稻粱，含臕以游神气扬。",
            "有班者虎蹲在旁，低头妥尾不大忙。",
            "豕行过之不虎防，虎往搏之搤豕吭。",
            "豕亡故步声唤长，虎如抱儿未遽央。",
            "豕形虽在身命亡，不如安之充虎肠。",
            "得之纸本君何从，仙人道士形已忘。",
            "解衣槃礴躶宋王，虎冠虎鞹虎跳踉，百兽望之怖以惶。",
            "写鹯鸟雀为罢翔，匡庐有洁清祠望。",
            "请君悬之政事堂，坐令帖伏犬与羊。",
            "君不见大索之祭通八方，盛德百世祠是常。",
            "又不见螗蜋捕蜩雀捕螗，死生得丧不可偿，虎哉宁知猬𧑐能尔戕。",
            "是非远在天一方，君其宝之永世藏。"
        ],
        "notes": "",
        "id": "04a4aab146e5cb70bb1e6a757676c199"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "孙元可赋张公石室诗句语险怪辞峰秀拔读之如神游洞府而陵果为之奔属也非身行此洞不知此诗之工盖其质似卢仝而文丽多之如又加鞭当千里一瞬其视刘叉马异得名浪矣诗文与我过当诚无足以当之牵韵勉酬真添薪煮箦之举",
        "preface": "",
        "paragraphs": [
            "君不见谈天衍有言，九州之大惟一州，无论青冀并营幽。",
            "我其放言学邹子，将子听之无我尤。",
            "我骑一纸白馿子，趷梯趷塔走上南山头。",
            "万里以意行，一息不暂留。",
            "谽谺到空洞，且作秉烛游。",
            "呼来混沌老蝙蝠，尔作精怪我则不。",
            "从教激风怒窍拔木折石，一去旬有五日而后返，但是有户则可由。",
            "积苏累块虽云巧，达观只与蚁壤侔。",
            "我有五云车，驾以六苍虬。",
            "日月行已揭，无人触虚舟。",
            "何曾见尔悬旌鸣佩朗装欲飞动，玉柱校立直以修。",
            "大挠甲子有穷尽，尔乃禄命难考求。",
            "皇天大地仅若一鸡子，金乌玉兔衔得晓夜作箭浮。",
            "我不知尔许事，政觉两耳风飂飂。",
            "托死不复生，一死可作道者流。",
            "况乃汉时五斗米师星河耿双眸，石坛一坐一千岁，坐视生灭水上沤。",
            "水上沤，且罢休。",
            "休无休于无作，乐无乐于无忧。",
            "仙人与世人，寿夭如相酬。",
            "清清爰静爰自正，此举独步不可俦。",
            "信是神仙足官府，蜂房户牖封君侯。",
            "我偶作此言，不比亦不周。",
            "为何孙卿子，谓我阮与刘。",
            "为我谢孙子，我才愧尔天一陬。",
            "不如且饮酒，耳热徒歌讴，可以销遣绵绵不断万古之悲愁。",
            "悲愁销遣几时尽，万古之后重有万古来悠悠。"
        ],
        "notes": "",
        "id": "d42d69794068ab90a833f8514dbd4f72"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "春愁诗效玉川子",
        "preface": "",
        "paragraphs": [
            "春阴苦亡頼，巧解穷雕锼。",
            "入我方寸间，酿成一百万斛伤春愁。",
            "我欲挹此愁，寸田无地安愁刍。",
            "沃以一石五斗杜康酒，醉心还与愁为谋。",
            "愁肠九转疾车毂，扰扰万绪何绸缪。",
            "愁思傥可织，争奈百结不可䌷。",
            "我与愁作恶，走上千尺高高楼。",
            "千尺溯云汉，只见四极愁云浮。",
            "都不见铜盘之日，缺月之钩。",
            "此心莫与明，愁来压人头。",
            "逃形入冥室，关闭一已牢。",
            "周遮四壁间，罗幕密以绸。",
            "愁来无际畔，还能为我添幽忧。",
            "我有龙文三尺之长剑，真刚不作绕指柔。",
            "匣以明月通天虹玉烛银之宝室，可以陆剸犀象水断潜伏之蛟虬。",
            "云昔黄帝轩辕氏，用斩铜头铁额横行天下之蚩尤。",
            "拟将此剑斩愁断，昏迷不见愁之喉。",
            "若士为我言，子识愁意不。",
            "愁至不亡以，愁生有来由。",
            "闲愁不足计，空言学庄周。",
            "日中之景君莫避，处阴息景景不留。",
            "疾行嫌足音，不如莫行休。",
            "因知万虑为萦愁之𫄴，忘怀为遣累之舟。",
            "归来衲被盖头坐，从他鼻息鸣齁齁。",
            "取友造物先，汗漫相与游。",
            "朝跻叫阊阖，夕驾栖丹丘。",
            "天公向我笑，金母为我讴。",
            "酌我以琼浆玉液朝阳沆瀣之浓齐，俾我眉寿长千秋。",
            "却欲强挽愁作伴，愁忽去我无处踪迹寻行辀。",
            "惟有春华鬭春媚，一一蒨绚开明眸。",
            "又有平芜绿野十百千万头钝闷耕田牛，踏破南山特石头。"
        ],
        "notes": "",
        "id": "26bcb75218989fc5696f6aa4a4415726"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "古意",
        "preface": "",
        "paragraphs": [
            "荷芰藕生莲，每忆心中苦。",
            "拟掇断根苗，丝结千千缕。"
        ],
        "notes": "",
        "id": "d0c8b92bf8bdb5de65e6409db7576884"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "侯妇叹三首  其一",
        "preface": "",
        "paragraphs": [
            "侯妇匡坐叹，荡子新赐册。",
            "先自薄恩私，嫔嫱几巾帼。"
        ],
        "notes": "",
        "id": "04428c66eb8aee5ddcc60fa07d868e37"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "侯妇叹三首  其二",
        "preface": "",
        "paragraphs": [
            "莫作侯家妇，鸤鸠理清瑟。",
            "几许白头人，同心绾同室。"
        ],
        "notes": "",
        "id": "3414e92bd0620cb89b1eae1138ade433"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "侯妇叹三首  其三",
        "preface": "",
        "paragraphs": [
            "侯妇且勿叹，金玉多满堂。",
            "蛾眉不让人，当奈薄情郎。"
        ],
        "notes": "",
        "id": "186a152acaff890812c894b27af3d247"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "团扇歌三首  其一",
        "preface": "",
        "paragraphs": [
            "田田白团扇，轻绡写蝉雀。",
            "用之却炎暑，生风郎掌握。"
        ],
        "notes": "",
        "id": "fc7017a23ee8c744bbe016438d350c65"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "团扇歌三首  其二",
        "preface": "",
        "paragraphs": [
            "团扇复团扇，羞郎引遮面。",
            "顾景强踌躇，隙月云端见。"
        ],
        "notes": "",
        "id": "78d60f2e1f14db56aae1317120c1e768"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "团扇歌三首  其三",
        "preface": "",
        "paragraphs": [
            "团团白纨扇，奉君挥素手。",
            "余凉入长夏，结交贵经久。"
        ],
        "notes": "",
        "id": "b5008795268dc76fa374b42a9e983fec"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "胡无人行",
        "preface": "",
        "paragraphs": [
            "胡无人，非无人。",
            "银山蹀躞胡马群，甲光射日开金鳞。",
            "镞长飞雨旌填云，轰庭雷鼓声辚辚。",
            "柔然之蛇阵囷蝓，倾河鞭石居逡巡。",
            "浩歌但来轻比邻，白登豳国公当闻。",
            "帝羓久作冥漠君，高辛狗食吴将军。",
            "胡儿弧矢非周身，控弦虽多将累人。",
            "狼跳鸟击虚游魂，骄矜一息为微尘。",
            "枭雏井底蛙弥尊，余殃积恶天公嗔。",
            "胡无人，闻不闻。",
            "卫青去病迹已陈，窦侯乳臭椒房亲。",
            "胡无人，燕然错落铭王勋。"
        ],
        "notes": "",
        "id": "a2648c5876ab687ca3f54fa206fe03f6"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "木兰将军祠",
        "preface": "",
        "paragraphs": [
            "人怯山西种，谁知掌上身。",
            "猪羊刀霍霍，车马道辚辚。",
            "幕府开娘子，旗常纪乱臣。",
            "梦回清镜对，千古茜裙新。"
        ],
        "notes": "",
        "id": "118373a75647b8c85d56b9d53483e5ea"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "车遥遥篇",
        "preface": "",
        "paragraphs": [
            "车遥遥兮路逶迤，思夫君兮君今知。",
            "今安适兮南入楚，愿为声兮逐君语。",
            "君不言兮声不闻，声何当兮言在君。"
        ],
        "notes": "",
        "id": "6d0de5aaf4325fc1eb9b6f0185b00ced"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "明妃曲",
        "preface": "",
        "paragraphs": [
            "阙下乌云暗黑旗，未央高会送将归。",
            "天子传觞从官劝，单于今正天骄儿。",
            "上林关锁多芳菲，王嫱困睡花葳蕤。",
            "中人惊起道宣唤，和戎却自拚蛾眉。",
            "徘徊顾景伤春啼，秀色悮身生不知。",
            "工师万死未足谢，丹青始信君难欺。",
            "冤莫冤兮长别离，盟莫渝兮徒自疑。",
            "毡车未免下宫殿，记得当年初入时。",
            "眉山淡扫双螺垂，拟高门户生光辉。",
            "姑姊提携父母送，不教含涕登丹墀。",
            "赭黄有泪濡龙衣，此身虽是触事非。",
            "胡沙万里少花木，胡中争看真阏氏。",
            "言语不通心尽悲，琵琶琢就弹哀思。",
            "君门万里不易到，檀槽拨断商弦丝。",
            "穷寒绝塞人踪稀，时有天边霜雁飞。",
            "凭谁说与汉卿相，西施莫忘真元龟。"
        ],
        "notes": "",
        "id": "be2345d0301d3c54108f346784e54ec4"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "惜花引",
        "preface": "",
        "paragraphs": [
            "废圃晨游，旧观历历。",
            "三径已荒芜，歌酒地，悄悄无人迹。",
            "为山倾仄，支柱皆名石。",
            "桃李无言，为人岑寂。",
            "早绿暗红稀春去也，叹繁华难觅。",
            "落花如积，谁与东风惜。"
        ],
        "notes": "",
        "id": "9098a62f46c2595ef9e1d8f3afe5ab72"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "杨叛儿",
        "preface": "",
        "paragraphs": [
            "杨婆儿，共戏来。",
            "白门杨柳正依依，稳称暝鸦栖。",
            "博山𬬻侈沈烟袅，侬心懽绪缪纷扰。",
            "语含别意泪空流，未掩宫闱齐阁晓。",
            "齐阁晓，祇伤悲，婆儿杀侬，那复相思。"
        ],
        "notes": "",
        "id": "8583d111f0888ef34e9672c8dbb0c5e7"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "杨白华",
        "preface": "",
        "paragraphs": [
            "杨白华，柳眼自生息。",
            "风传华落大江东，绾毬团絮无多力。",
            "柳眼落落不可见，淡荡游丝空万亿。",
            "由来宫树未成阴，踏歌惊断諠笳篴。"
        ],
        "notes": "",
        "id": "2601bdd604533abb21c625eb75502adc"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "秋扇词",
        "preface": "",
        "paragraphs": [
            "少妇织流黄，织就中秋月。",
            "上有乘鸾女，肌肤皓冰雪。",
            "装成一携手，奉君端暑月。",
            "感君清凉意，薰风为君发。",
            "落叶下惊秋，与君此回诀。",
            "素质不胜愁，从衡网珠结。",
            "招摇邈烟露，青鸾影辽绝。",
            "有物感君怀，腾口知何说。",
            "分命故应然，不是君心别。"
        ],
        "notes": "",
        "id": "e5e6fa326240e1a750c74b1a830f9ccd"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "秋空辞",
        "preface": "",
        "paragraphs": [
            "秋空浄无瑕，耿耿挂明月。",
            "有人捉月试腾身，腾身直上黄金阙。",
            "黄金宫阙高嵯峨，骈头从目相谁何。",
            "仙人顾之拍手笑，使我言语能多啰。",
            "言语多啰还有考，天公何言固无口。",
            "秦书赵史欺我哉，紫气充庭是天道。",
            "通明广殿凝非云，日月照曜如环循。",
            "虾蟆老鸦恣吞啖，我欲叱之神羊嗔。",
            "梦中将谓天难知，梦回尘事故依依。",
            "天大故能成变化，觉梦不劳评是非。"
        ],
        "notes": "",
        "id": "c690961c41d6aa265135dfcdac4eaa4d"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "拟古",
        "preface": "",
        "paragraphs": [
            "春飞紫燕秋飞鸿，双成阿母长相逢。",
            "谁家窈窕窥绿窗，藕花菡萏清池风。",
            "璧珰翡翠双明月，宝钗玉钏衣如雪。",
            "年可四三当有情，语音娇软疑卿卿。",
            "天公一笑回金电，不似当初不相见。"
        ],
        "notes": "",
        "id": "73f4183229d9775e65de94c364c0e62b"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "相逢狭邪间",
        "preface": "",
        "paragraphs": [
            "敺车迳长坊，长坊劣容线。",
            "缭遶狭邪间，相逢记君面。",
            "君家人共知，共知不难求。",
            "朱门飏疏柳，虹梁架芳流。",
            "庭除清且闲，驰道直以修。",
            "中堂真壮哉，黄户双蚩头。",
            "亭亭丹桂华，灿烂明人眸。",
            "主君三男儿，三儿例封侯。",
            "大儿尹京都，中儿相凝旒。",
            "小儿奉朝请，笼街进鸣驺。",
            "三儿俱来归，青丝控骅骝。",
            "三儿俱上堂，大人百不忧。",
            "三儿俱入室，四座沈烟浮。",
            "蛾眉尽妖艳，三妇不可侔。",
            "大妇鼓鸣瑟，中妇弹箜篌。",
            "少妇独凝𪾣，酡颜半娇羞。",
            "丈夫且踌躇，世有此乐不。"
        ],
        "notes": "",
        "id": "2948b0035e1d251aa8adb50028450757"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "怨歌行",
        "preface": "",
        "paragraphs": [
            "男儿多负心，女心良易知。",
            "琴音和且谐，何以得淫思。",
            "文君慕相如，慇懃夜于飞。",
            "不惜鹔鹴裘，愁成远山眉。",
            "茂陵独何事，为颦效东施。",
            "兴言念畴昔，卿红怳如玑。",
            "弹作白头吟，深心写琴诗。",
            "郎听弦上声，妾志终不移。",
            "清商感人情，两意亦以非。",
            "文君获所愿，相如悟沈迷。",
            "宁能已消渴，琴台遂同归。",
            "妾欲理丝桐，丝桐亮以悲。",
            "谓言无终极，当非长别离。"
        ],
        "notes": "",
        "id": "3a5bebb50c457f2b29fbdd5a14d87a39"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "艳歌行",
        "preface": "",
        "paragraphs": [
            "雝雝云间鴈，南飞北轩翥。",
            "妯娌几多人，儿夫独羁旅。",
            "郎书凭谁寄，妾意凭谁语。",
            "頼有双鲤鱼，尺素为怀取。",
            "欢子今来归，还羞入朱户。",
            "告之莫流宕，天静星可数。",
            "星子何昭昭，行不如归去。"
        ],
        "notes": "",
        "id": "9d8c484775679bf3db1a6a5806cf51e7"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "妾薄命",
        "preface": "",
        "paragraphs": [
            "鱼生蒲藻中，河水以为依。",
            "倾河竭其波，鱼藻当何归。",
            "妾作君家妇，君时尚卑微。",
            "勤身纴丝纩，夜午不下机。",
            "悯君书幌劳，宁教食无薇。",
            "缉缉儿与女，号寒复啼饥。",
            "怜之小颜色，饤饾挛斑衣。",
            "君登名利场，妾喜神欲飞。",
            "今君位通侯，蚩头建黄扉。",
            "忍令家人子，举动生光辉。",
            "妾昔颜如花，因君损芳菲。",
            "君去春无迹，潸然泪红玑。",
            "自怜承事君，为他筯头肥。",
            "妾命薄如纸，虚床但歔欷。",
            "忆昔在家日，憨痴弄庭闱。",
            "爷娘念娇子，深心爱其颀。",
            "人间愁未知，结发为君妃。",
            "姑嫜时在堂，色养亲无违。",
            "慇懃百憔悴，可道才依稀。",
            "谁言当见君，崇高位巍巍。",
            "君官知渐穹，人事觉已非。",
            "非关君二三，妾貌凋寒威。",
            "恨无长门赋，可以使君矶。",
            "更长不再眠，入户多蛜蝛。",
            "妾有青绮琴，愁来为君挥。",
            "琴诗无别意，黄绿忧裳衣。",
            "昔作掌上珠，今逐驾下𬴂。",
            "珠藏不复媚，车行在观旗。",
            "幸君且留连，知音世诚希。",
            "岁寒须见梅，何花耐凗溰。"
        ],
        "notes": "",
        "id": "0be78093eb68783170df8ecd352433ba"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "陌上桑",
        "preface": "",
        "paragraphs": [
            "罗敷秦氏女，皓腕洁如霜。",
            "宝钏瑳明月，领巾疏以长。",
            "柔桑正沃若，采采官路旁。",
            "使君从南来，一见神已伤。",
            "五马会且止，调之逢国王。",
            "自名良家妇，狂夫汉中郎。",
            "闺门甚修整，芝兰远芬芳。",
            "奚为致此语，不是邯郸倡。",
            "去矣勿复顾，风来语流香。",
            "荡子踏归陌，驾言割人肠。"
        ],
        "notes": "",
        "id": "2c4241dd0faf12d7d63ac9cb86df28f3"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "从军行",
        "preface": "",
        "paragraphs": [
            "人道从军乐，我道从军苦。",
            "为问何所苦，无苦汩没汝。",
            "汩没何可伤，政可虏戎王。",
            "万里浪驰逐，征役未遽央。",
            "太行汝勿登，回复九羊肠。",
            "黄河汝勿航，波流水汤汤。",
            "胡然弃平生，欲往无梯梁。",
            "夫君且淹留，后继当汝忘。",
            "长蛇叵复梦，南山强深藏。",
            "我甲岂不坚，我马岂不良。",
            "人生会有死，义死良所伤。",
            "将军不汝信，谈笑成奔亡。",
            "谁乎幸际会，虎服而皮羊。",
            "之子方丈食，何时饱粃糠。"
        ],
        "notes": "",
        "id": "bea1d2eb7571f9e44a8ff5b7285fe753"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "戚戚复戚戚",
        "preface": "",
        "paragraphs": [
            "戚戚复戚戚，如此春意阑。",
            "红梨褪深晕，青梅结微酸。",
            "向之一凄惨，饥肠废朝餐。",
            "姮娥五圆缺，美人隔云端。",
            "衷情叵自禁，陡觉衣带宽。",
            "芳菲日雕谢，动作不遑安。",
            "咄哉黄栗留，接翮语何繁。",
            "小鸟得于飞，而我别所欢。",
            "夜来风雨恶，中唐水漫漫。",
            "故乡贫亦好，楚客日南冠。",
            "男儿志四方，愧此柳下官。",
            "安得买山钱，静处把钓竿。",
            "高怀未易偿，归有道路曼。",
            "匡坐作遐想，心体胡自胖。",
            "行行大刀头，无生话团栾。"
        ],
        "notes": "",
        "id": "d9248c5286472f7934a096d49054f3b3"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "自君之出矣",
        "preface": "",
        "paragraphs": [
            "自君之出矣，珠网弦箜篌。",
            "憔悴损容色，晨朝懒梳头。",
            "头上双爵钗，脱发应难留。",
            "因心持寄君，君还知意不。",
            "金以表妾心，钗能感君眸。",
            "长安多美人，陌巷多高楼。",
            "君如有两意，持此买名讴。",
            "妾本侯家女，生平不解愁。",
            "十九为君妇，如今几回秋。",
            "生儿妾样长，君方远行游。",
            "妾颜益以悴，君心日悠悠。",
            "方诸空有泪，圆月难为钩。",
            "死灰不复然，知君亦行休。",
            "寄言天地间，于以写我忧。"
        ],
        "notes": "",
        "id": "a269eb02666c1a0192128ea51178e5d9"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "石上可种麻",
        "preface": "",
        "paragraphs": [
            "石上可生麻，麻生岂成畦。",
            "嫁婿得荡子，犹如太常妻。",
            "我作少年行，长安走新街。",
            "长安三月春，桃李百花开。",
            "平康诸女儿，艳丽惊寒梅。",
            "蛾眉鬭连娟，佳期不须媒。",
            "投我以木瓜，当歌共传杯。",
            "歌声系怀抱，知君在空闺。",
            "期我以立春，清明未云来。",
            "应作忆秦郎，高楼寄徘徊。",
            "鸾胶世苦无，断续何当谐。",
            "闺中傥相忆，薰风有时回。"
        ],
        "notes": "",
        "id": "28e9fa36c3b5f893a46811a06791abe2"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "春兰有真意",
        "preface": "",
        "paragraphs": [
            "春兰有真意，穷居在中谷。",
            "端不为人香，无言自幽独。",
            "我家瓯浦东，筠扇锁修竹。",
            "颀然彼粲者，夭翘散余馥。",
            "五年客异县，对眼嚣尘俗。",
            "百华尽妖艳，信美非吾族。",
            "延陵𫏐游豫，佳期未云卜。",
            "同心弗我忘，迎人见青目。",
            "虽微九畹滋，风动情亦笃。",
            "当门谓应锄，吾当为之哭。"
        ],
        "notes": "",
        "id": "b3486d64327fb6e78af27cea88cfcbf3"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "七哀",
        "preface": "",
        "paragraphs": [
            "秋风生夕凉，吹我东阁帷。",
            "中有宕子妇，清歌寄愁思。",
            "为问愁何为，良人长别离。",
            "银釭吊只影，霜雪坚自持。",
            "君为黄河流，妾作月桂枝。",
            "东西各异道，邂逅不可期。",
            "愿为衣下裳，结束随君衣。",
            "君衣何当披，十年守空闺。"
        ],
        "notes": "",
        "id": "d9445ec5b13e83ee8feb4b72322eb05e"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "钧天曲",
        "preface": "",
        "paragraphs": [
            "清都太皇居，窈在冥冥间。",
            "神光贯中极，希微炯非烟。",
            "紫宸邃以虚，绛阙高于天。",
            "受职徕百灵，肃雍朝九寰。",
            "大飨通明殿，张乐玉京山。",
            "九奏感人心，万舞形物先。",
            "谷神霭清唱，黔嬴抚鸣弹。",
            "缅彼世间音，下里何㛹娟。",
            "阗阗响雷鼓，蹁跹举云鬟。",
            "彗孛小垂手，日月两弹丸。",
            "阳春假优装，投霓忽高弦。",
            "壶矢一笑电，歌风发三叹。",
            "呼吸成千尘，神仙讵长年。",
            "峨峨帝王都，积苏浮九埏。",
            "箫韶间猗那，鬭蚁蚊雷喧。",
            "虫沙与猿鹤，等细不足言。",
            "遗音寄五柳，海山学成连。"
        ],
        "notes": "",
        "id": "26019e4052d2e91feb23ed1bc6e8dcb4"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "欵乃歌",
        "preface": "",
        "paragraphs": [
            "欵乃兮江湘，缭兮绕兮衡之阳。",
            "龙衣兮黼裳，帝何之兮陟方，我不见兮搅我心肠。",
            "欵乃兮苍梧，杳兮渺兮远隔重湖。",
            "龙驾兮鸾车，帝何之兮升遐，我不见兮泣涕涟如。",
            "云梦兮漪沦，欵兮乃兮岣嵝峋。",
            "青天兮白云，帝何之兮上宾，我不见兮戚此下民。"
        ],
        "notes": "",
        "id": "264e5834bbc3b5cef67017b0f8643f1a"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "菊冬荣",
        "preface": "",
        "paragraphs": [
            "时乎时乎，去去如车毂之运行。",
            "瞥然过目无留停，追随无及不我待。",
            "东篱菊花无耗，迤逦真到阳冬始敷荣。",
            "落落离离𪿨礧，蔓衍布丘坂。",
            "碧为之叶紫其茎，争妍骋媚芬芳吐。",
            "如金如玉之繁英，含霜万颗好颜色。",
            "节虽可尚时难并，惟重阳日月二九之嘉会。",
            "此时抱一符干贞，年年闾里交相庆。",
            "宾朋相将相唤，携手登高陵。",
            "采茱插鬓款终日，揉挪碎蕊满琖浮醁醽。",
            "乃今候迟闰冬孟，其如金乌自飞𩆊走𨁈。",
            "黄华从此后期拆，枉教陶令舒手望穿两眼睛。",
            "殊不见甲茁与芽萌，花诚细事足多惜，时良不遇令我伤衷情。",
            "圣王作应五百岁，文昌殁既三千龄。",
            "中间贤君苦无辅，唐宗世民周宗荣。",
            "孔丘无位皆汲汲，到头毕竟嗟无成。",
            "应如此花时来不吐颖，过期无用还丛生。",
            "丛生失时又无用，蹉跎毕世空冥冥。",
            "于嗟后圣不时作，使人雨泪雰零零。",
            "不如及花开，香醪但时倾。",
            "莫教花瘁后，有辜负花名。"
        ],
        "notes": "",
        "id": "858f06cc9a2e9a390d08307546b8ffa7"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "楼上曲",
        "preface": "",
        "paragraphs": [
            "楼头月白良夜深，美人睡起搊胡琴。",
            "咿嚘怨抑如诚诉，四弦了不谐琴音。",
            "推琴凭栏歌一曲，为声不成气不续。",
            "和愁拥面归锦帷，曲肱展转愁相属。",
            "床前蛟烛光荧荧，乍明乍灭如参星。",
            "卷衾起来问高烛，能知妾意还不能。",
            "烛如不解人深意，如何伴妾长垂泪。",
            "澄思微物本无情，有怀触目皆伤志。",
            "眠来复坐坐复眠，不交两睫时潸然。",
            "自惟命薄多离恨，春宵镇长迟曙天。",
            "亲知问得郎书不，低头无言堕红雨。",
            "迟回捩泪强为容，不成一语愁还主。",
            "何人远自日边归，殷勤为问郎归期。",
            "待得郎归与俱隠，不教被劾缘蛾眉。"
        ],
        "notes": "",
        "id": "0cd0513b50a2b4784a352caf1709ebcc"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "武陵行",
        "preface": "",
        "paragraphs": [
            "秦君植木咸阳市，秦民血作东流水。",
            "秦风薄恶法秋荼，秦郊行人半无趾。",
            "祖龙虎视吞六雄，漆城隠隠陵云起。",
            "骊山罢休营阿房，匹夫奋臂为侯王。",
            "重瞳隆准骋逐鹿，非冬积白何雪霜。",
            "至人知几忍徒死，竞遵大路逃彼方。",
            "从兹不复通上国，不知戈鋋不见德。",
            "耕田凿井自希夷，安居守分无余职。",
            "抱孙养子乐天年，羲皇何远今其域。",
            "自从别祖来避秦，无文不记几世人。",
            "曹刘典午任强弱，历年六百何纷纭。",
            "山中既绝中原路，从更百代犹无闻。",
            "武陵野人事渔钓，独游沅溪忘故道。",
            "溯流探得桃花源，舍舟洞口穷幽讨。",
            "洞中逸民忻见之，共嗟遗事询其老。",
            "为言上世绝尘由，杀鸡命酒争献酬。",
            "具闻阃内战争事，始知违俗为优游。",
            "鄙夫何知尚怀土，怱怱须别还中州。",
            "尘心已萌淳朴散，桃源咫尺仙凡判。",
            "还求不得曰仙乡，宁知死生无少闲，相望如隔一世间。",
            "到今沅山色苍苍，流水滔滔花泛泛。"
        ],
        "notes": "",
        "id": "59d9ecda47b164d2e5f628e5c43d5160"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "贵游行",
        "preface": "",
        "paragraphs": [
            "沙堤大盖何穹窿，底人佩玉鞍蒙狨。",
            "傔如熊虎马游龙，谁何出入咸阳宫。",
            "笑刀瓠体颜芙蓉，步趋持重为雍容。",
            "诸侯爰统掌百工，调元为职裨九重。",
            "万钱一食声鼓钟，犹言下筯终无从。",
            "异时糠噉肠不充，家徒壁立其室蓬。",
            "抄撮语丽文雕虫，绘为绣句欺南宫。",
            "不分菽麦俦知侬，且无万卷浇胸中。",
            "脂韦媕婀陈小忠，竭民膏髓自为功。",
            "榻前触事惟迎逢，肯思责难始为恭。",
            "君王谓贤拜三公，门如沸汤贿赂通。",
            "财侔县官邑侯封，积金犹欲齐灊崈。",
            "家有钱炉非范铜，卖官鬻狱扬成风。",
            "后房的灿燕支红，皆民女妇来无踪。",
            "有忧失得常忡忡，杀贤贼能摧英雄。",
            "汲将同类塞要冲，害苗之心饶蝗螽。",
            "忽弯射羿逢蒙弓，怡然自得豁心胸。",
            "黯如抹漆何赤衷，问人自欺咤匪躬。",
            "高自标置人盲聋，言立便拟称儒宗。",
            "学禅逃俗坐谈空，元非友朋相磨砻。",
            "世间将谓无轲雄，言出波流士与农。",
            "却矜巧宦官既穹，笑伊鲁儒嗟道穷。",
            "那知达人节青松，眎而土苴及蛆虫。",
            "古今异时理道同，奸邪未必皆令终。",
            "君不见晋朝失国隳金墉，为奴为胔岂惟怀愍巡北戎。"
        ],
        "notes": "",
        "id": "e070fec3d88144d8aa867c445b3f3f92"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "梦仙谣",
        "preface": "",
        "paragraphs": [
            "长城役罢骊山起，秦人断念还居里。",
            "一呼或化为侯王，避之却是神仙子。",
            "汉家宫殿生荆棘，桃源千树长春色。",
            "花香破鼻桃离离，只在人间人不知。",
            "梦中有客曾一到，屋舍衣裳殊草草。",
            "狗彘鸡豚还治生，若度流年不知老。",
            "南华砎壁连天起，人家庭户多流水。",
            "红碧夭桃百种花，不似凡间锦和绮。",
            "仙人容貌闲且都，居处虽贫乐有余。",
            "老子桃红入双脸，皤然只有银为须。",
            "仙家女儿多茜衣，桃花宜面叶宜眉。",
            "离宫茅舍略相似，别有谯丽璇为题。",
            "仙君名氏犹属秦，许由往往陪游人。",
            "老人石上问行客，传今几世秦之君。",
            "为言天下方南北，人鹿千龄经几得。",
            "嗟说来时桃始华，桃子而今未成核。",
            "祖龙往日亲曾见，六合连兵事攻战。",
            "北城紫塞南陆梁，倾赀未足供输挽。",
            "诚知黔首无聊生，侧目有诛正视刑。",
            "剖心不独商王受，当时论杀诸儒生。",
            "我本何辜一何幸，避役离乡共亡命。",
            "石髓药苗聊解饥，经年陡觉侪仙圣。",
            "讯今丞相胡为者，振古如今同土苴。",
            "惊起城头角调哀，顿觉令人小天下。",
            "秦政求仙徒尔为，避秦役夫能至之。",
            "还知道可无心得，学道有心无乃痴。"
        ],
        "notes": "",
        "id": "dbba4834c9304c98da068f70dfa46fb3"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "谷里章",
        "preface": "",
        "paragraphs": [
            "上有青山，下有沧洲。",
            "步有回波，面有红流。",
            "吞吐风云，呼吸觜昴。",
            "审能处之可销忧，退谷中人带笭箵。",
            "山中缭绕茅舍旁，寒泉之流激琅琅。",
            "双石西峰我在东，无情钩加此漫郎，性情荒浪气志刚。",
            "东隣之人挥钩车，胎鳔孤{鱼菐}浪屋加。",
            "钩纶相投不遑舍，聱齖会慑归吾家。",
            "我蓑我笠聊自娱，没溺愧彼邻舍渔。",
            "沙门招提宅谷西，金仙宫殿云汉齐。",
            "撞钟击磬礼耶毗，子欲诣之持清斋。",
            "个中有人坐无为，饥餐困眠气答酡。",
            "抚掌咍然笑呵呵，吾昏将奈此子何。",
            "漫歌八曲音清泠，风高水寒三叹声。",
            "勿哦大洞修黄庭，谷中之乐寔难名。",
            "长江北来，樊水流东，樊山水曲大回中。",
            "儵儵之鱼泳油洋，钩舟渔人鼓鸣榔。",
            "浩歌一阕清沧浪，终焉无求漫相忘。",
            "大江之东丛石起，谽谺聚石江鸣水。",
            "小回中间浪不恶，钓台嵯峨瞰城郭。",
            "去来客船是中泊，漫成二阕回中曲。",
            "豪人仲谋当汉衰，建安之际鼎祚移。",
            "江淮万里吴帝之，冕旒十二龙卷垂。",
            "辂车华葢日月旗，荒墟之中不可求。",
            "宫室故处春草青，长刀大剑可治生。",
            "我先田老相次耕，大夫劝相歌三成。",
            "江北洲，西阳国，芜城桑柘弥阡陌。",
            "妇可力蚕身力穑，四歌不用愁衣食。",
            "一元大武牵何之，良田附郭吴东陲，牧童田父麻单衣。",
            "叔闲修治木𫘝𫘨，从吾真者真吾儿。",
            "西阳罢田饱饭嘻，五歌六歌神自怡。",
            "李甥叔静荡两桨，弱翁将船欲安往。",
            "大回小回闲钓鱼，送客便拟酣醺如。",
            "酒徒之诮谓浪名，世俗交加漫不听。",
            "行无恶客相逢迎，醉歌七终将八成。",
            "杯樽杯湖上杯亭，浪翁杯饮醉少醒。",
            "嬉然自打舴艋行，菰蒲芰荷出青萍，仰天大笑风泠泠。",
            "杯湖西南为退谷，寿藤累累萦寿木。",
            "涓泉奔注汇樊曲，醉耳琤𪻐乱鸣玉。",
            "城中友生绾铜墨，身备四殊攸好德。",
            "漥樽日醉主与客，挟以石门天地窄。",
            "杯湖退谷人好游，可厌之类乃所羞。",
            "忽焉草木成高丘，此游此泛生幽忧。",
            "渊明之风继者谁，士源孟子接武来。",
            "严霜皓雪春风熙，倒置日月寒温移。",
            "来游者子充良知，子能得之可勿疑。",
            "此道不迂不回遹，子能识之可游佚。",
            "勉强行之今是古，谷中之人君踵武。",
            "狂生作此谷里章，意追浪叟俱商羊。",
            "松风飕飗兰草香，与君寿考终不忘。"
        ],
        "notes": "",
        "id": "2de50fea2e252c4d97eee9e941e2aced"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "东坡",
        "preface": "",
        "paragraphs": [
            "江之广矣，一叶航斯。",
            "东坡远矣，企而望斯。",
            "彼草蒙茸，翳于雪堂。",
            "决决滥泉，桥亦云亡。",
            "人知其名，我怀允实。",
            "崔嵬者山，有环彼室。",
            "江之广矣，跋而髣髴。",
            "悠哉悠哉，如泉流以出。",
            "我思古人，寥其久矣。",
            "文如尔矣，我心起矣。",
            "雪堂之圮矣，曷为其止矣。",
            "人之匪矣，若其已矣。",
            "我之邻斯，一江之巨。",
            "我之来斯，忽其如寓。",
            "有怀北堂，颓如以仆。",
            "相彼道人，只眼之云具。"
        ],
        "notes": "",
        "id": "75a5b8dfce32f77c6a34d79b9489137e"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "渊鱼",
        "preface": "",
        "paragraphs": [
            "跃跃渊鱼，言泉之涸。",
            "有束樊笼，既幽其鹤。",
            "眷言怀之，翰飞戾天。",
            "薄言存之，泳于重泉。",
            "蹙蹙何嗟，靡生靡活。",
            "胥失其沦，上下靡所。",
            "察视其浅矣，宛转于泥。",
            "就其幽矣，安处于栖。",
            "匪我之云为，何适何归。",
            "曰有虞衡，莫我肯知，亦莫我肯悲。",
            "父母何其，呜呼苍天，盖亦勿思。",
            "尾鱼既頳，鹤樊既鸣。",
            "孰听其声，孰视其形。",
            "岂无高天，翱翔靡路。",
            "岂无重泉，职职靡寓。",
            "洋洋者鱼，惟渊之实。",
            "鹤飞于九霄，时岂笼中物。"
        ],
        "notes": "",
        "id": "6b1ecba6fad2db390240795f2cc10dde"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "诚台瓦鼓诗",
        "preface": "",
        "paragraphs": [
            "瓦鼓垖垖，寘之诚台。",
            "诚台有称，不革不铜。",
            "不尚其𪔳，自天之性。",
            "天性如之何，至质无华。",
            "有称如之何，埏埴无加。",
            "诚哉诚哉，其仪孔嘉。",
            "瓦鼓垖垖，诚台之上，崇基有塽。",
            "可据而居，可凭而望，汤其泱漭。",
            "瓦鼓之垖然，称台址之𬯎然，抱峰崿之嵬然。",
            "诚哉诚哉，纷会意之飔然。",
            "瓦鼓垖垖，诚台之下，筠乡有楚。",
            "扫地而居，修竹猗猗。",
            "垖其反古，五亩之竹兮。",
            "彼垖者鼓，在彼墺兮。",
            "在彼墺兮，称此麓兮。",
            "诚哉诚哉，会我独兮。",
            "瓦鼓垖垖，在彼青林，有象无音。",
            "称台观之嵚岑，称筠竹之清阴，乐称走之诚心。",
            "岂无胡床，可将可坐。",
            "岂无鼖鼗，可鸣可播，而垖鼓以无和。",
            "诚哉诚哉，不加其埵。"
        ],
        "notes": "",
        "id": "37fd69d8ae9f010421c653630a1e0485"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "端午寒溪早出",
        "preface": "",
        "paragraphs": [
            "云天鸿蒙，烟萝冥密。",
            "寒溪线绕，荆江壁出。",
            "竹径晨游，露风飃𫗇。",
            "有怀硕人，远在清汨。",
            "不竞流芳，睠此诚壹。",
            "道存语外，泓潭纳日。",
            "形模比栉，滉如日室。",
            "万派瓜分，无往弗彻。",
            "吾心愦焉，莫可致诘。"
        ],
        "notes": "",
        "id": "d744a7c73dd011bd980d6fa17fcedbaf"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "志事",
        "preface": "",
        "paragraphs": [
            "我生之辰，六月甲戌。",
            "师伯清尘，羲和纳日。",
            "粤有氛祲，南自筚门。",
            "轮囷扶疏，英如白云。",
            "高减储胥，来循轨道。",
            "面阻清池，岐分缭绕。",
            "玦如隄立，不即我庭。",
            "直建千房，视左为荣。",
            "载明载灭，载高载卑。",
            "甲夜筹三，侵寻以微。",
            "外户如之何，秋空澄霁。",
            "庭内如之何，静无纤曀。",
            "我门我籞，岂伊异人。",
            "何吉何凶，祥谶谁询。",
            "发书占之，日音受征。",
            "公正司辰，廉贞变起。",
            "时维宽大，斗建移申。",
            "律中参阳，干庚岁寅。",
            "庚刑甲禄，三合离乡。",
            "王墓加临，金刚火强。",
            "白维王气，金方火死。",
            "从革之占，庶乎近止。",
            "我非瞽史，讵易谈天。",
            "祸福由人，无论未然。",
            "睠言常度，时曰休祥。",
            "尚疑白眚，为沴为殃。",
            "皇天降异，岂缘微物。",
            "霆击飞霜，其何能忽。",
            "我顾休明，阙然腼汗。",
            "可无大戾，天为谪见。",
            "妖星垂象，尚克陨之。",
            "酒血红杯，亦既泯之。",
            "卬绾阴诛，尚容改悔。",
            "变见之来，庶无大罪。",
            "皇天降威，谓我修省。",
            "夕之朝之，敢忘申儆。",
            "战战兢兢，念此天变。",
            "蔚炳如之何，无思革面。"
        ],
        "notes": "",
        "id": "a3185cd0e48b5d51ac72075148dda650"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "神人畅",
        "preface": "",
        "paragraphs": [
            "莫莫昊天，莫伙烝民，感兮格兮君之仁。",
            "混茫万宇，自都于野，余一人爰主。",
            "于何道兮，畅浃神人。",
            "于何道兮，神人我与。",
            "荡荡兮帝德，高高兮不极。",
            "吾不知其名兮，命焉弗得。",
            "其人则天兮，天乎其仁。",
            "吾不知其际兮，究焉无适。",
            "伊神人之交畅兮，其帝之力。"
        ],
        "notes": "",
        "id": "b692d9ef9b298e34e5023d543fb54663"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "思归操",
        "preface": "",
        "paragraphs": [
            "彼美鸠雏，归晡呜呜。",
            "所哺伊何，曰父母且。",
            "匪生何父，匪育何母。",
            "历山之居，居庸可久。",
            "念念思归，不归何俟。"
        ],
        "notes": "",
        "id": "3d98e6a0c11ea06fcc5681b8a81204f5"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "舜操",
        "preface": "",
        "paragraphs": [
            "黄屋兮巍巍，人道兮委蛇，念父母兮庭闱。",
            "三牲日馈兮，夫岂不时也。",
            "憯不如在野兮，亲几履也。",
            "惟昔乐而劳今兮，吾将已也。"
        ],
        "notes": "",
        "id": "4755cd0ed64e877535079aea9c1a83cc"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "南风歌",
        "preface": "",
        "paragraphs": [
            "忾彼夏日，熇熇其暑。",
            "毒我下民，辟焉无所。",
            "忾彼夏夜，鬰蒸其雨。",
            "民之愠结，莫安其处。",
            "凯风自南，发于茂林。",
            "实彼百谷，纾我愠心。"
        ],
        "notes": "",
        "id": "82e8204473010cd4c2ef7d89f52a6a74"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "襄陵操",
        "preface": "",
        "paragraphs": [
            "汤汤洚水兮，怀山襄陵。",
            "浩浩滔天兮，昏垫生灵。",
            "导之入于海兮，王事有程。",
            "启呱弗子兮，匪我忘情。"
        ],
        "notes": "",
        "id": "8c7f637c665f21d542215e661ec845c5"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "霹雳引",
        "preface": "",
        "paragraphs": [
            "天地肃兮阳伏藏，以时出兮万物攸行。",
            "声砰訇兮，蛰虫咸作。",
            "蛰虫不作兮，自底天亡。",
            "象震出兮惟君王，发号令兮惊四方。",
            "惽封禺之守臣兮，自为聋聩。",
            "死霹雳之下兮，式彼天常。",
            "噫，余非好杀兮，刑宪有章。"
        ],
        "notes": "",
        "id": "ddfc4b8ba863105fc8b6330edc71bcae"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "适薄歌",
        "preface": "",
        "paragraphs": [
            "瞻彼薄兮，俗灏灏兮。",
            "父母邦兮，蔑强暴兮。",
            "瞻彼薄兮，俗洋洋兮。",
            "父母邦兮，蔑暴强兮。",
            "茫茫禹迹，紊其经纪。",
            "适彼薄兮，言归父母。"
        ],
        "notes": "",
        "id": "f5a14081f8ecddb223876857c30cdb7b"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "箕子操",
        "preface": "",
        "paragraphs": [
            "天道浑浑兮不享，繄神器从神兮适彼西隣。",
            "泯社稷之阽危兮君无与守，将正而毙兮谁善其后。",
            "负罪囚奴兮九畴我保，庶汤孙之复兮载兴商道。"
        ],
        "notes": "",
        "id": "889a5bc1cc589a4ffdb78c799ff2766b"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "文王操",
        "preface": "",
        "paragraphs": [
            "凤兮凤兮，鸟之王兮。",
            "览德辉兮，为嘉祥兮。",
            "匪下昌兮，我王明兮。"
        ],
        "notes": "",
        "id": "9adf0986cb9f981ef6237340a028f19a"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "克商操",
        "preface": "",
        "paragraphs": [
            "天命文考，翦灭大商。",
            "发将天命，戈矛有光。",
            "非余武兮，独夫自亡。",
            "非余武兮，天启先王。"
        ],
        "notes": "",
        "id": "889f6076d9803916c8ba0e35c2ca5655"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "采薇歌",
        "preface": "",
        "paragraphs": [
            "陟彼首阳，言采其薇。",
            "可以充肠，可以乐饥。",
            "采薇采薇，首阳之下。",
            "可以全身，可以安处。",
            "采薇采薇，首阳之巅。",
            "可以适己，可以穷年。",
            "在彼亦食，在此亦食。",
            "虽倾天尔力，父子有常职。"
        ],
        "notes": "",
        "id": "da1687fadbd56654155562e54111a393"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "麦秀歌",
        "preface": "",
        "paragraphs": [
            "麦秀渐渐，殷商宫兮。",
            "肃肃清庙，俨惟墉兮。",
            "城郭依然，浍畎通兮。",
            "恻我心摧，悼人亡兮。",
            "寤彼盛时，阜熙雍兮。",
            "车盖幢幢，来朝宗兮。",
            "自我成汤，德颙颙兮。",
            "恍如梦惊，留眼中兮。",
            "今我不见，内犹霿兮。"
        ],
        "notes": "",
        "id": "2d74ed60034cbbab34670beceef9d4aa"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "神凤操",
        "preface": "",
        "paragraphs": [
            "大乐和谐兮，神凤来仪。",
            "彼周公之圣兮，余何德以堪之。"
        ],
        "notes": "",
        "id": "b4047f71d7ea19d1d1b2af4c2021bd84"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "丘陵歌",
        "preface": "",
        "paragraphs": [
            "陟彼丘陵，冈阜逶迤。",
            "莫适所穷，曷知所止。",
            "泰山苍昂，西国之望。",
            "人之弗登，道旧云亡。",
            "顾瞻周道，坦平如砥。",
            "捷径斜敧，小人所履。",
            "亶不由乎，此式遵乎。",
            "彼大路棘矣，何能久矣。"
        ],
        "notes": "",
        "id": "c78e47c135f5934119ecefce0ba00be1"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "梁山歌",
        "preface": "",
        "paragraphs": [
            "雨雪霏霏，梁山之下。",
            "朴𨔤其凝，皓其郊野。",
            "凛其寒矣，曷藏曷御。",
            "亲庭孔邈，孰为温者。",
            "台不能此处，归途无所。",
            "台不能此处，曷其疾去。"
        ],
        "notes": "",
        "id": "7ac1d9594af205ae059a2b403b5c34fa"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "归耕操",
        "preface": "",
        "paragraphs": [
            "我欲仁，违离二亲。",
            "自我不见，于今十春。",
            "心虽不去，情不亲。",
            "闻师教有年，子不曰夫，孝终立身而始事亲。",
            "求仁斯得仁，事斯语足以穷吾年，归耕乎休。",
            "历山之下有良田，参来其谁芸，归耕乎休。",
            "以一贯道者，吾夫子之言也。",
            "去不我留者，年也。",
            "不可得而再事者，亲也。",
            "归耕乎休，耒耜足以待丰年也。",
            "禾黍足以奉吾亲也，乐道足以富吾仁也。",
            "归耕乎休，如是夫岂食吾贫也。"
        ],
        "notes": "",
        "id": "f7d2ca02eea5b453576dc5729bf0a067"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "汾亭操",
        "preface": "",
        "paragraphs": [
            "我思周道兮，适彼镐京。",
            "遵逵孔直兮，踖踖其行。",
            "驱车潼华兮，草𦬇罥余。",
            "轴限河渭兮，济无津梁。",
            "日衔山兮天欲夜，愁云结兮不成雨。",
            "我心恻兮思故乡，汾亭寂兮汾之阳。",
            "陶唐氏之遗风湣兮其若亡，睠吾徒兮狷或狂。",
            "振还辕兮去京邑，泪涂泥兮道犹涩。",
            "汾亭上兮有六世之遗书，野有田兮汾有鱼，宵续经兮昼狎佃渔。",
            "辟阙里兮薙莱芜，倡弦诵兮开群儒。",
            "神交周孔兮独乐有余，神交周孔兮独乐有余。"
        ],
        "notes": "",
        "id": "49a1a191b60890c3b8dfcde716c4941b"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "水仙操",
        "preface": "",
        "paragraphs": [
            "海山中兮四无居人，海之涛兮渺漠而无垠。",
            "浮空舆地兮，风云滥其出没。",
            "朝而潮夕而汐兮，浩兔乌之吐吞。",
            "彼鸟兮鸣飞，彼鹿兮跂跂。",
            "聊淹留兮岁聿其暮，鼓丝桐兮从夫君而与归。"
        ],
        "notes": "",
        "id": "4051a110d88020e2078e202dac2b9701"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "沈舟操",
        "preface": "",
        "paragraphs": [
            "悠悠之川兮泛彼淘河，一江动荡兮恬风静而腾波。",
            "澜翻下濑声沨沨兮柂师不可以告语，沈舟折首兮天其奈何。",
            "愚夫妇兮中仓不濡，行褚迁于高岸兮妇沾渍之长吁。",
            "凡之亡兮，凡存不害。",
            "渺江波之弥漫，走于行之不济也。",
            "嘻，命矣夫。"
        ],
        "notes": "",
        "id": "c64744ca16736120ee63ff6afb6be2aa"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "伤刘复之三首  其一",
        "preface": "",
        "paragraphs": [
            "交情不在久，还有白头新。",
            "雨础知同气，斤墁丧若人。",
            "薰焚虽有限，玉折岂无因。",
            "世事都如此，苍天何不仁。"
        ],
        "notes": "",
        "id": "b8982903c0315d36150f946df7793f7d"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "伤刘复之三首  其二",
        "preface": "",
        "paragraphs": [
            "闻忆鲈鱼去，嗟君独见几。",
            "若何车轴折，未迨草庐归。",
            "殄瘁吾心惧，云亡世德稀。",
            "南风方不竞，民援欲谁依。"
        ],
        "notes": "",
        "id": "799af94e2373aa5e81af6cf3344236a5"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "伤刘复之三首  其三",
        "preface": "",
        "paragraphs": [
            "世念吾衰久，为之恸却哀。",
            "知言非语到，见事直心开。",
            "吾道伤麟出，韶音忆凤来。",
            "州乡桃李地，编户想悲摧。"
        ],
        "notes": "",
        "id": "23dbc6e7c83fc26071affe1852631583"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "刘复之哀辞",
        "preface": "",
        "paragraphs": [
            "天胡不仁兮，瘼此下民。",
            "良苦乏贤兮，贤人名去而仙。",
            "繄世途之好径兮，正路榛塞。",
            "阊阖重重有栗阶而进兮，不崇朝而折翼。",
            "鸱鹗司政兮，蝙蝠之晨。",
            "猿仁何咎兮，摈自王孙。",
            "宁是不畏兮，天实为之。",
            "皇浩浩之充天兮，岂其已而。",
            "鸿翱翔而遵逵兮，退飞者再。",
            "抟扶摇之直上兮，竟翷翩而长逝。",
            "夫岂人为兮，呼天不闻。",
            "人莫不死兮，不亡者存。",
            "小官之不卑兮，贤声载路。",
            "视彭铿其犹夭兮，后昆有裕。",
            "楙实双而一瘁兮，哀哀者母。",
            "纷孺弱之呱前兮，苍天太苦。",
            "生者作德兮，死者有仁。",
            "呜呼哀哉，家国无人非余患兮，余悲夫抱志之不伸。"
        ],
        "notes": "",
        "id": "c3952cef6e9ee911c19a3242e5447e94"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "外舅孙帅挽诗",
        "preface": "",
        "paragraphs": [
            "行谊推前辈，繄公学大成。",
            "博通行秘府，威德殷长城。",
            "笔力千均重，词源三峡倾。",
            "怀珠飙跃浪，杖策稳登瀛。",
            "奇节为绳直，危言袭凤鸣。",
            "弦歌风四甸，领袖服诸生。",
            "任付即山铸，章分煮海程。",
            "钱流邦货重，利半国租赢。",
            "政抑豪民折，人知公道行。",
            "绣衣休直指，彤矢赐专征。",
            "剑戟森营垒，边陲卧鼓钲。",
            "正辞平楚狱，折简罢蛮兵。",
            "治水防云固，为鱼患不萌。",
            "蕴含荆玉润，廉与蜀江清。",
            "流马追前躅，轻裘拥后旌。",
            "鸾声仍哕哕，蝇矢自营营。",
            "毋谓镠金铄，其如衡石平。",
            "功名书册在，冠冕掷瓢轻。",
            "棠棣辉方韡，琼瑰梦忽惊。",
            "人间傅说谢，天上岁星明。",
            "有美称遗爱，无穷企令声。",
            "泪碑兼陌祭，西蜀又南荆。"
        ],
        "notes": "",
        "id": "50608e708e8f3d2af6cbb86a8bfb92a2"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "故使制置阁学萧公挽章  其一",
        "preface": "",
        "paragraphs": [
            "万夫卬止配高山，德望巍峨履道安。",
            "容貌訚訚服乡党，风棱凛凛冠朝端。",
            "凤鸣往格君心正，鹯击曾闻奸胆寒。",
            "不相宅家长已矣，空教有识涕澜汍。"
        ],
        "notes": "",
        "id": "9b2117dc608e25b6abc58bc655619130"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "故使制置阁学萧公挽章  其二",
        "preface": "",
        "paragraphs": [
            "陕服它时帅五侯，尽心分主顾西忧。",
            "为民发廪成归节，揖盗开关记释谋。",
            "泽施生人追灌口，法垂当世说遨头。",
            "华阳旧志今谁续，巷祭余哀可见收。"
        ],
        "notes": "",
        "id": "dff502bb9dfbef06c8e485ff3e5bf29d"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "故使制置阁学萧公挽章  其三",
        "preface": "",
        "paragraphs": [
            "履赐西州事可寻，税轺无在不棠阴。",
            "忆参盛府开巴峡，忍送灵輀入凤林。",
            "语上故藏应笔鉴，家传清尚只龟琴。",
            "自伤下走青衫少，恸哭无人知此心。"
        ],
        "notes": "",
        "id": "84d1bb6de8f634117c5de57b46f76f87"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "故使制置阁学萧公挽章  其四",
        "preface": "",
        "paragraphs": [
            "脱巾自责为儿非，叱驭辞舟识洞微。",
            "不辨盗金缘重义，危言撩虎自知几。",
            "惠沾神物能通梦，节感乡闾忆葬衣。",
            "今见我公公又往，后生学古欲俦依。"
        ],
        "notes": "",
        "id": "d9e0c6b92e8945c8ee5056aa7bcf7746"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "高邦贡挽诗",
        "preface": "",
        "paragraphs": [
            "世道久衰息，惟君尚典刑。",
            "好诗清腊雪，醇德醉春醽。",
            "考䇲穷三易，传家守一经。",
            "高风不可见，谁与勒贞铭。"
        ],
        "notes": "",
        "id": "bd5bafaa216836254bb36ec833fdf48d"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "张端明挽诗  其一",
        "preface": "",
        "paragraphs": [
            "凋落伤前辈，风流属老成。",
            "和羹方尔用，接淅已吾行。",
            "卜筮占先志，仪刑式后生。",
            "赠同开府相，哀诔易佳名。"
        ],
        "notes": "",
        "id": "f99b270fef9a962846e41ec6bc5a2781"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "张端明挽诗  其二",
        "preface": "",
        "paragraphs": [
            "帝功成赞育，天道与为徒。",
            "祖帐霸陵岸，扁舟笠泽湖。",
            "送鞋非李泌，哭市有郇谟。",
            "已矣龙輀税，依然曳尾涂。"
        ],
        "notes": "",
        "id": "09b73416843e85546741cdc9ee472d30"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "张思豫挽诗",
        "preface": "",
        "paragraphs": [
            "蝗食虚来凤，牛刀第割鸡。",
            "解纷谁侠行，怀惠或婴啼。",
            "寤叹伤凋落，虞歌思惨凄。",
            "邺侯家传在，兰佩可童觿。"
        ],
        "notes": "",
        "id": "59fb48375d1f7f4d246e4ea17745ef1f"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "许深父母挽诗",
        "preface": "",
        "paragraphs": [
            "载德称贤母，宜家启令郎。",
            "背萱伤蚤谢，蟾桂籍流芳。",
            "负米思何报，啼狶教叵忘。",
            "一篇胜得第，应喜赛钱塘。"
        ],
        "notes": "",
        "id": "d4c2bd75bbd102182686f19f62abe11b"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "陈蕃仲侍郎挽诗",
        "preface": "",
        "paragraphs": [
            "乡党名卿有几人，如公学术两离伦。",
            "贡金政告忠嘉旧，春草诗传语句新。",
            "北虏使华中昨好，西岑野色近来亲。",
            "忍观封鬣珉冈地，蕴我东朝法从臣。"
        ],
        "notes": "",
        "id": "122d30f3f5667f797b357fd38309a127"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "孙元式挽诗  其一",
        "preface": "",
        "paragraphs": [
            "世尽宗韩柳，君期振古今。",
            "文场声籍籍，武库入森森。",
            "未契千年运，终孤百战心。",
            "一官端溷子，遐及赞鸣琴。"
        ],
        "notes": "",
        "id": "505554473016b9e4839497cf963b2c57"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "孙元式挽诗  其二",
        "preface": "",
        "paragraphs": [
            "凛凛东门会，岩岩烈士风。",
            "语高文笔外，欢溢酒杯中。",
            "契阔从睽隔，绸缪见始终。",
            "之人而不寿，吾欲问苍穹。"
        ],
        "notes": "",
        "id": "dfd6c4f3f49155fa1bd3c055fb10d603"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "周詹事操挽诗",
        "preface": "",
        "paragraphs": [
            "前辈伤凋落，如君尚典刑。",
            "政声喧剧郡，直节挺明庭。",
            "江海理归棹，乾坤托旅亭。",
            "相知不相见，如洗泪吾零。"
        ],
        "notes": "",
        "id": "99a9e48ee402b880843117e239ef8551"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "周待制淙挽诗",
        "preface": "",
        "paragraphs": [
            "昭代开昌运，名臣取世资。",
            "权谋乘保障，弹压治京师。",
            "方接清风会，俄惊汗漫期。",
            "此情谁与论，虞殡属篇诗。"
        ],
        "notes": "",
        "id": "dbe79b6d9eb81fb78eeb13e588cc2136"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "走作复之哀辞将寄诸宾之旋闻宾之下世道中哀痛之剧",
        "preface": "",
        "paragraphs": [
            "虚传流水遶壶公，兴化衣冠转盼空。",
            "拟比三君扶汉室，肯同二陆起吴中。",
            "泗川始讶沈神鼎，剑浦俄惊合化龙。",
            "龆龀满前垂白母，此情何处问苍穹。"
        ],
        "notes": "",
        "id": "9eb28e06dd260fe4c0a8c87925b25eff"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "九奋 启愤",
        "preface": "",
        "paragraphs": [
            "启愤兮申冤，诉衷情兮敶矢言。",
            "叫苍天之无辜兮，指心以为正。",
            "将求信于旬始兮，或咎繇之我听。",
            "神羊不世有以触邪兮，其谁宜为政。",
            "亲莫亲于手足兮，而为之诟病。",
            "重莫重于君臣兮，而谗言以兴。",
            "余服兰而佩芷兮，扈江蓠与蕙茝。",
            "纫留夷而纬楬车兮，以为束带。",
            "青云冠兮远游履，心旷漭兮横四海。",
            "日月昭其清明兮，孰兴云雾。",
            "余既有此高洁兮，羌谓余为卑污。",
            "凤皇翔于九霄兮，燕雀与程其度。",
            "苍蝇矢之乱白墨兮，人夫何为乎不悟。",
            "於穆灵修之高厚兮，天与地其作配。",
            "三辰焕其服章兮，揭招摇而为盖。",
            "拂白螭之纯素兮，列苍龙于左辅。",
            "朱鸟荧煌而先后兮，神龟昌扬而御侮。",
            "东南海而西界羌兮，商于崇其北户。",
            "愉昭明而震起兮，谌发挥于天下。",
            "余日望其遵此途兮，放意咸池。",
            "乘王虬兮俱奋飞，开阊门兮造东父，逍遥游兮太微。",
            "何鸱鸮兮名凤皇，驾金车兮翱翔。",
            "之桑间兮溱洧之侧，乐盘游兮三旬不息。",
            "余心隠忧兮，惟灵修之故也。",
            "靓修饰而娟娟兮，而以为恶也。",
            "余静好而弗余亲兮，蹲踏蛾眉之妒也。",
            "足顿地而不我知冤兮，仰天而不吾讣也。",
            "省吾私而内不止疚兮，此固天之数也。",
            "悲幽幽兮楚宫深，望漠漠兮楚云阴。",
            "指天极兮清高，聊适我兮遐心。",
            "吸正阳与沆瀣兮，于夕阴与清旦。",
            "骑朝霞而御白蜺兮，以游以衍。",
            "和六气而与居兮，不知我之为物。",
            "升天入地兮，倏来往忽。",
            "灵修可告语而献之兮，将我从而我咈。",
            "重曰：皇苍愉和，物无它兮。",
            "阴霭飞腾，俨惟瑕兮。",
            "云收风静，恬静嘉兮。",
            "悠悠我心，可如何兮。"
        ],
        "notes": "",
        "id": "ef4e61633dfda9fef443efe4f2ed2812"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "九奋 怨春风",
        "preface": "",
        "paragraphs": [
            "怨春风之不仁兮，既发我群芳与众葩。",
            "羌无远而不届兮，烂锦绮之纷华。",
            "柳青青兮花漫漫，黄鹂掷兮声度转。",
            "香袭衣兮馡馡满路，又吹残兮何故。",
            "匪黔嬴之媢嫉兮，是残丑类。",
            "摧伤物之通美兮，且以成其独异。",
            "彼丹葩兮适荣树端，今飘零兮匝地漫漫。",
            "昔芬馨兮袭人旖旎，今质存兮已魄然而少气。",
            "野之草兮，昔芽萌其嫩绿。",
            "今生砌兮，亦盘盘而错错。",
            "余启卜于灵氛兮，问其何故。",
            "灵氛视余以其繇兮，曰皇之常度。",
            "在天地万物其尽然兮，夫子何疑。",
            "畅其理而诚告兮，子其知之。",
            "曰人生百年犹树花兮，三春发荣粲其葩兮。",
            "光彩馨香能几何兮，壹昔飘风竟辞柯兮。",
            "彼随飙兮展转，或归根兮或远。",
            "或一坠于庭闱兮，或遂沈于坑圊。",
            "风何知而花何有兮，子之心焉眷眷。",
            "嗟世态之汩于是非兮，孰通其说。",
            "西施见斥兮嫫母为说，毁弃尺璧兮鼠璞见珍，明月沈埋兮鱼目为𧏖。",
            "美自美而恶自恶兮，赝与真其谁分。",
            "春与秋其代谢兮，子何与而伤春。",
            "余不得此之高意兮，怀达人之至言。",
            "斯从事于来今兮岂然。"
        ],
        "notes": "",
        "id": "75b19236e10a4017866b8ce689df429b"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "九奋 去郢",
        "preface": "",
        "paragraphs": [
            "桂枻兮兰舟，去景兮悠悠。",
            "维赤岸兮裴回，睠丹阳兮夷犹。",
            "中肠鬰结兮神情惝怳，思夫君兮聊淹留。",
            "浮涔江兮放于沱汉，泛沦漪兮极其汗漫。",
            "怅始异而终同兮匪它，回波澜兮顾复之岂远。",
            "婉清扬兮采莲女，要美人兮北渚。",
            "㨫芳蘅与若英兮备杂菜之芬馨，将日昃之与期兮指潜波而为盟。",
            "羲和晻曀其西入兮暮云合而美人不见，怨芳心兮泣蘪芜余以衍。",
            "秋风起兮飙飗萧索，幽兰秀兮芙蓉乱落。",
            "感北江之东注兮溯洄之宛宛，羌顺天而不极兮荡波之有沔。",
            "鸣鸠雨而逐妇兮言归以霁，动人情兮吊孤影而零涕。",
            "去灵修而自放兮余心不忍，回素首而不见其形兮于斯焉其逾逝。",
            "乱曰：冶余容兮安闲自喜，荪窈窕而不我嘉兮何以。",
            "苟承恩之不在貌兮苍天谓何，分此生兮已矣。"
        ],
        "notes": "",
        "id": "00f0f66cb928d8b2a22d2b7362a6a7da"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "九奋 东首",
        "preface": "",
        "paragraphs": [
            "愁城结余之方寸兮，罗累千之雉堞。",
            "缭其外惟怨水兮，如褰裳之不可涉。",
            "揖输般俾攻以械兮，诉余曰罔克。",
            "砺利刃而斩其关兮，碍重门而莫得。",
            "登东丘而延伫兮，见沧溟之滉瀁。",
            "深湛漫兮，受百川之漭漭。",
            "朝与夕有汐潮兮，冉冉来而西涨。",
            "江河之波倒流而西倾兮，溯崇丘而以上。",
            "欻忽洄流兮已往，来孰使之然兮去谁与让。",
            "曰夏后之勤劳兮，导川流之归王。",
            "执玉帛而朝万邦兮，凌会稽而会计。",
            "穆百神之受其职兮，罔或不至。",
            "琐防风氏之恃修躯兮，朝宗敢后。",
            "缺我析兮破齐斧，骨专车兮以徇于天下。",
            "于越守东藩而奉其祀兮，盛侵淫于中世。",
            "句践王兮始大，北争衡兮吴会。",
            "栖会稽而几不免其身兮，惟种蠡之与谋。",
            "朝尝胆以苦身兮，将反之于寇雠。",
            "吴夫差之不仁兮，忍阖庐之余恨。",
            "甘虫蠹心兮，尚不腼乎其面。",
            "说妖女而筑姑苏兮，咈胥臣之闷闷。",
            "乘鸱夷而蹈斤沟兮，不及夫椒之亲见。",
            "麋鹿游于吴宫兮，火灾兴于探燕。",
            "羌伯越于中原兮，通舟梁于梁宋。",
            "痛曾孙之殒其绪兮，西面朝于云梦。",
            "鄂渚豫章有虎狼之遗迹兮，曾不知其所重。",
            "虚钟离而徕封豕兮，宁待我师之所控。",
            "心招摇兮故丘，将蹈海兮袭沧流。",
            "望鲸鲵兮山峙，蹇产吾心兮索然无气。"
        ],
        "notes": "",
        "id": "ac4d1138a6aee0cb12ed7007dcf3c9dd"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "九奋 溯江",
        "preface": "",
        "paragraphs": [
            "越夏首兮西溯，张青蒲兮疾去。",
            "鹢吻低徊兮翱翔风便，回首东冥兮日远。",
            "睇兰洲兮芳杜若，羌吾好兮不得泊。",
            "闻持鼓兮𩐨𩐨，余心结兮尚何乐。",
            "西风驶兮江皋，舟迎风兮溯流。",
            "进将寸兮退尺，凝远眺兮江水幽幽。",
            "江风号兮漫天素涛，走𫚌逼人兮将吞舟。",
            "余奈何兮倏忽，下有蛟龙兮出没。",
            "江豚得意兮若神，肆跳梁兮冲突。",
            "泊兮恍，乌云泼墨兮吾上。",
            "天地变兮不可测，渠泉飞兮无峭壁。",
            "儃徊余桂棹兮，苹丛至止。",
            "曳方竹而相羊兮，㨫芝中沚。",
            "苏椒红兮和羹，搴辛夷兮用饵。",
            "杂荐兮荪兰，载敶兮薜芷。",
            "风细细兮波停，纵余舸兮于征。",
            "长歌自放，顾一返兮屏营。",
            "倡曰：扁舟大江，溯狂风兮。",
            "下地登天，转飘蓬兮。",
            "人之死生，将彼舸之攸同兮。",
            "停桡待济，考攸终兮。",
            "赓曰：逆天理兮，虽大而覆。",
            "顺其然兮，百福攸助。",
            "叛水性而余求兮，噫其何故。"
        ],
        "notes": "",
        "id": "0d360f8f5ab195b811d36893a148a910"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "九奋 赋巴丘",
        "preface": "",
        "paragraphs": [
            "巴丘兮峥嵘，嵚岑兮洞庭。",
            "秋霖兮阁泪，春草兮愁生。",
            "巴之蛇兮修之，云英甲兮火晶。",
            "戟微手足兮惟行，云雾飞腾兮匪翼。",
            "知绌信兮天性，展转委蛇兮至行。",
            "朝之游兮衡岳，莫饭流兮湘曲。",
            "鹿焱起兮中洲，人之逐兮悠悠。",
            "纷缭乱兮海波弗静，逐之颠者相望兮莫得持其腰领。",
            "鹿冠元兮森槎千角，蛇衔取兮不畏触。",
            "岁三迁而解甲兮骼髅具吐，羌有获兮故无取。",
            "象巨牙之双植兮，肥腯顽健。",
            "肉鸡兔虎龙而牛干兮，得鼠狶为首面。",
            "性羊狠而马行兮，狗猴心而蛇变。",
            "既备此十二神象兮，害于田其不远。",
            "蜿蜒蛇之怒兮，吸无劳乎宛转。",
            "虽有此修鼻骈齿兮，宁复餐而以卷。",
            "不劳咀此齿牙兮，害以蛇除。",
            "珠显灼而光明兮，不在短狐之毁誉。",
            "游兰若兮芳洲，卧香蒲兮翔素流。",
            "芷冈兮戏豫，丹穴兮优游。",
            "何蜂虫之阴戾琐微兮藏形于暗，骑蛇头而啜之兮堕厥颐而脱颔。",
            "阜堆骨兮名陵，风悲雨泣兮千龄万龄。",
            "象种繁兮蛇既毙，欲吞之兮谁能舍。",
            "鹿奔兮其复获，登蛇丘兮涕零零。"
        ],
        "notes": "",
        "id": "c30f405e4bfdba799de11541828b5f3a"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "九奋 记梦",
        "preface": "",
        "paragraphs": [
            "解荃维兮放兰舸，蹇南越兮洞庭波。",
            "喷浪花兮飞白雪，身何居兮入明月。",
            "聊凝神兮隠处，梦龙宫兮波之下。",
            "珍珠庭兮紫贝阙，璆琳宫兮犀甲户。",
            "朝龙君兮殿堂，芰荷巾兮苹藻裳。",
            "圭琉璃兮荇带，佩美玉兮琅珰。",
            "龙君游兮何之，水晶宫兮丹水湄。",
            "骖苍虬兮飞廉御，丰隆车兮为后属。",
            "碜磹驱驼其左右兮使风伯为清路，都离宫兮忘反。",
            "命群臣兮燕衎，葅蘩蕴兮形盐。",
            "列鲸胎兮鼋卵，张钧天兮广漠野。",
            "鼓蛇鼖兮雷鼍鼓，铿浮磬兮□龙钟。",
            "歌湘灵兮奇相，舞三行兮清酤。",
            "戛止兮柷敔，观其臣之就位兮厥令尹曰瞋。",
            "鲑总群虾而将之兮，胄乃元惟鲍鱼。",
            "缘蛙声之聒聒兮，位高于五谏。",
            "鳣鱼大而无庸兮，处之冗散。",
            "鬰鬰余心之惛默兮，周章而蹇产。",
            "欲敶词而梦觉兮，嗟言之而已晚。",
            "怱怱余见斯情物兮，徒临流而惋叹。"
        ],
        "notes": "",
        "id": "98f60797b839b1a6a1f7c30458c942c3"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "九奋 行吟",
        "preface": "",
        "paragraphs": [
            "行吟兮大泽，邈无人兮临水石。",
            "被发兮徙倚彷徨，遇隠沦兮嘉客。",
            "舣渔舟而前致恭兮，问余以名何。",
            "徒摇尔精兮，燋然尔形。",
            "曰原楚卿之贵戚兮，三闾次也。",
            "同王姓而氏惟屈兮，灵均先人之字也。",
            "世滔淫而混浊兮，我惟洁清。",
            "彼醉者之纷拏兮，同怒余之独醒。",
            "渔父愀然而教之兮，曰圣人之致一。",
            "不必动而营皇兮，卓时中之变物。",
            "贵莫贵于和光兮，太洁在情之甚嫉。",
            "混浊世兮胡不扬波而泥淈，众皆醉兮尚可𫗦糟而醨歠。",
            "不同人而求自异兮，宜一朝之见绌。",
            "指清流之灏灏兮，余将以逝。",
            "方浴茝而沐芳兮，振衣冠而卒岁。",
            "不自尘其皓皓兮，受汶汶而蒙世。",
            "父行歌而鼓枻兮，舟飘飘然无凝滞。",
            "歌沧浪之水兮时乎清浊，斯濯缨兮斯濯足。",
            "望斯人兮摇摇，欲从之兮无由。",
            "烟云邈兮不可见，嗟斯人兮已远。"
        ],
        "notes": "",
        "id": "c7b8ab0fad9f917776240d91807b8800"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "九奋 沈湘",
        "preface": "",
        "paragraphs": [
            "观吾生兮何为乎今之世，永悲伤兮耿耿夜长而鲜寐。",
            "临清湘兮思逝无舟，伥欲行兮不济。",
            "拟飞腾兮假羽翰于黄鹄，鹄已亡兮曾是余之能服。",
            "将解衣而下游兮潜川不贯，惧射工之余中兮备蛟龙之刍豢。",
            "登衡山之嵯峨兮柏松委靡，怨飘风之怒狂兮害于物理。",
            "猨狖啸侣兮上获我冠，荆榛塞路兮下穿我履。",
            "望苍梧兮将重华之云愬，巉九疑之不可辩兮又藐然其烟雾。",
            "杀竹枝而求泪班兮思二妃之矩度，哀灵修之返无期兮荪舍兹将安寓。",
            "首阳河渎远而不可适兮，视申子夷齐其有故。",
            "将从此汨罗之水兮，傥务成之或遇。",
            "悲女媭之婵媛兮，临流而止余。",
            "涕滂沱兮，心悲江渚。",
            "念我独兮，斯不可以久处。",
            "心如石而莫转兮，吾其此介。",
            "与子别兮余将于迈，褰余衣兮不我止，蹈清泠兮余乃已。",
            "抱巨石兮怀沙，谌同流兮灏波。",
            "其穷幽兮眇眇，皇合德兮太皓。"
        ],
        "notes": "",
        "id": "d20e4d3d0acd46a2da9f7fed007af1b8"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "九禽言  其一",
        "preface": "",
        "paragraphs": [
            "不如归去，巴江春暮。",
            "肠断口无声，早夜啼红雨。",
            "寻思帝蜀时，骊龙鱼服不知非。",
            "相妇未饶姬妾貌，流红长恨不如归。"
        ],
        "notes": "",
        "id": "d70026f5551adbbd7920e05d294ebbaa"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "九禽言  其二",
        "preface": "",
        "paragraphs": [
            "婆餠焦，胡不归，炽炭炎炎不识儿。",
            "儿饥不敢取，儿苦长自啼。",
            "父母生儿忍不字，弃儿父母生何为。"
        ],
        "notes": "",
        "id": "991b0840211fa0a01343dfebc2472abc"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "九禽言  其三",
        "preface": "",
        "paragraphs": [
            "脱脚布袴，从教暴露。",
            "已自不能羞，有甚供租赋。",
            "官家官家听我语，我本农家困征取。",
            "祇今为鸟心不忘，愿王一念农家苦。"
        ],
        "notes": "",
        "id": "c4d892b3681fc12bf5cb2d773e88ac36"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "九禽言  其四",
        "preface": "",
        "paragraphs": [
            "蚕姑力作，缲丝一百箔。",
            "五月罢蚕缫，炎天勤织络。",
            "今年州府急催科，轻绡织成不得著。",
            "蔽体无裈独蚕妇，百箔丝蚕枉辛苦。",
            "贵人不念有寒人，一曲千缣赐倡女。"
        ],
        "notes": "",
        "id": "2866da63efb021140e5c49204f3a42ad"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "九禽言  其五",
        "preface": "",
        "paragraphs": [
            "新妇抱儿归，天清曜日晖。",
            "阴云凝雾雨，新妇抱儿去。",
            "窭窭勃姑鸟，此情那可晓。",
            "有儿有妇不作窠，教去教归几时了。",
            "谢豹谢豹独何心，挈我裳衣无处寻。",
            "白露漙兮风劲，红叶下兮秋深。",
            "我寒终不辞，皇天故不私。",
            "请看穴土重泉下，对人腼面何为者。"
        ],
        "notes": "",
        "id": "2129dc7f00416cb03da3807569dd7506"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "九禽言  其六",
        "preface": "",
        "paragraphs": [
            "泥滑滑，山冈路。",
            "一步一踌躇，行前复回顾。",
            "如膏兮小雨，胶胶兮薄土。",
            "失足无多来往人，扑落洪崖不堪数。",
            "战兢驱馿行不前，苦是昏黄无逆旅。"
        ],
        "notes": "",
        "id": "5355a3207786a7fc71a232a1bc738323"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "九禽言  其七",
        "preface": "",
        "paragraphs": [
            "行不得也哥哥，途远山高奈何。",
            "畏日流金兮长夏，荫人有樾兮无柯。",
            "足茧兮撑狞，口渴兮烟生。",
            "思量有底亏人处，不处高堂长路行。"
        ],
        "notes": "",
        "id": "ed70e374bfc2aae68ab22eb6cb8aa563"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "九禽言  其八",
        "preface": "",
        "paragraphs": [
            "提葫芦，沽美酒。",
            "舞春风，卧花柳。",
            "且作醉乡游，此身非我有。",
            "与君看取垅头坟，人在谁知不长久。"
        ],
        "notes": "",
        "id": "637a9d5f9504c282060624cb6365a3d3"
    },
    {
        "author": "薛季宣",
        "dynasty": "宋",
        "type": "诗",
        "rhythmic": "",
        "title": "挽薛艮斋",
        "preface": "",
        "paragraphs": [
            "眼看嘉木斧斤摧，竹路凄凉孰不哀。",
            "高论每闻前席听，谠言曾欲挽裾回。",
            "膏销果见龚生夭，刍奠空悲徐孺来。",
            "儒效俗传今若此，苍苍福善竟悠哉。"
        ],
        "notes": "",
        "id": "e158f8f462be8460af33afe9a5268e06"
    }
]