[
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "杂诗",
        "preface": "",
        "paragraphs": [
            "夕阴敛层空，素月出西海。",
            "寥寥俯仰间，杳不见纤霭。",
            "清光信可掬，璀璨掌握内。",
            "虚庭纵远目，中夜如有待。",
            "念我金石交，轻别己十载。",
            "德音响球琳，道味芬兰茝。",
            "悠然阻声容，况复接言诲。",
            "幽怀愿一写，四顾多泛爱。",
            "回头自珍惜，欲显不如晦。",
            "赖此秋蟾魄，千里共光彩。",
            "思贤摇去意，对景慕良会。",
            "此夕虽圆明，清赏君何在。"
        ],
        "notes": "",
        "id": "15a448d5f54a5885f9c26a3683053efc"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "化阿",
        "preface": "",
        "paragraphs": [
            "子奇昔稚齿，得官化阿城。",
            "齐君疑其幼，且悔寄任轻。",
            "同车载白首，教告力奉行。",
            "一日铸剑戟，二日促农耕。",
            "官仓不积粟，武库皆无兵。",
            "魏人错料事，来战欲荡平。",
            "阿俗且感义，子弟从父兄。",
            "小邑抗大国，魏败齐以宁。",
            "千年陵谷变，犹有化阿声。",
            "乃知谋人国，自古须老成。"
        ],
        "notes": "",
        "id": "03361ee11db2894901b5a43c3c8f0ed7"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "河津女",
        "preface": "",
        "paragraphs": [
            "河津女娟者，可与壮士俦。",
            "简子欲南渡，谁人为撑舟。",
            "娟奋红袂起，姿容盛优柔。",
            "长篙与风快，大翼如云浮。",
            "顷刻易千里，恬然济中流。",
            "心情忽感慨，为子发清讴。",
            "波涛激无际，骇畏事祷求。",
            "杳冥若影响，自尔蒙神休。",
            "交龙助其维，归櫂勿夷犹。",
            "闻之意饱满，春风满华斿。",
            "祎褕响环佩，苹藻奉荐羞。",
            "岂独女子事，可况公与侯。",
            "一言固有合，半策或见收。",
            "惟其遇不遇，通塞难相谋。",
            "旬月取汉相，安怪田千秋。"
        ],
        "notes": "",
        "id": "31022e0b66ff772f0440de3b1946ceae"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送周茂叔殿丞",
        "preface": "",
        "paragraphs": [
            "高帆飏汉水，六月南风温。",
            "下流乘涨怒，一日千里奔。",
            "湍威雷霆系，石势龙虎蹲。",
            "漂摇波涛际，渺漫天地昏。",
            "君心浩溟渤，目笑众水烦。",
            "外任安济德，中养澄静源。",
            "青云露三峡，寄傲开琴樽。",
            "白日满平楚，放怀清梦魂。",
            "夷险既一致，卷舒惟义存。",
            "未易泛沧浪，时平斯道尊。"
        ],
        "notes": "",
        "id": "c526e3b7c7869c7f91b2ee858ab2ae04"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "百合",
        "preface": "",
        "paragraphs": [
            "盛夏众芳息，景物殊寂寥。",
            "庭前有百合，颖然学春娇。",
            "数枝己耸茂，百朵尤富饶。",
            "拥蔽因巨叶，纷数假长条。",
            "吐秀偏得地，争妍欲干霄。",
            "素粉间璎珞，轻黄染琼瑶。",
            "静若宝幢植，动如鸣佩摇。",
            "尽向杲日丽，不畏炎风飘。",
            "太守雅好事，得之诧朋僚。",
            "绮思入新句，彩图上轻绡。",
            "众目遂赏玩，英华不虚凋。",
            "此物既异常，论议有以招。",
            "人情爱恶间，轻重何以辽。",
            "或谓花之祥，或讥草木妖。",
            "嗟予岂博物，智虑随日消。",
            "欲穷造化理，茫昧增无聊。",
            "疑此亦偶然，发之自根苗。",
            "莫议妖与祥，为公续长谣。"
        ],
        "notes": "",
        "id": "697484a235562d22160ea9aeb4e8b096"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "韩子定嘉雪应祈二首  其一",
        "preface": "",
        "paragraphs": [
            "晋地素瘠埆，所忧冬气差。",
            "明神享其诚，瑞霰飘为花。",
            "轻丝瞥已没，散漫扑水涯。",
            "大片殊易积，仿佛填丘窊。",
            "饥鹰健欲击，伏虎冻不拏。",
            "北响少鸣鴈，南飞绝惊鸦。",
            "肃然天地中，靡闻一声哗。",
            "楼观动晓色，江湖压晴沙。",
            "度曲宜鼓琴，卷叶难吹笳。",
            "顾此勤敛俗，趋时务耕畬。",
            "三冬苟失望，二麦将不芽。",
            "造化善从欲，沾滋罔遗遐。",
            "须为盈尺喜，勿兴祁寒嗟。",
            "清威俨开府，和气方当衙。",
            "余润匝千里，欢声同一家。",
            "天人报应间，其速如驰车。",
            "我公心在民，致祷诚乃加。",
            "康衢有歌咏，继者惭余哇。"
        ],
        "notes": "",
        "id": "17fba74546614a00e15944637f26592e"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "韩子定嘉雪应祈二首  其二",
        "preface": "",
        "paragraphs": [
            "天道孰云远，未尝毫厘差。",
            "鉴此金石心，报之琼瑰花。",
            "旱氛涤已去，丰岁来何涯。",
            "高能累岌业，卑亦蒙污窊。",
            "密布气晃荡，急飘势奔拏。",
            "掘地得宝马，集庭瞻白鸦。",
            "岁功助发泄，民口腾讙哗。",
            "髙原有瑶尘，绝漠无黄沙。",
            "山夫喜执来，戍卒愁闻笳。",
            "铁甲彼固凝，石田吾将畬。",
            "雰雰既沾足，陈根其动芽。",
            "霏霏幸还反，归路曾忘遐。",
            "待诏一何寒，映书谁肯嗟。",
            "鸣弓壮暮猎，冻鼓咽朝衙。",
            "羡君诗笔雄，退之昔名家。",
            "染翰动成集，卷轴可载车。",
            "矧此古琴操，应和无以加。",
            "雅郑本末殊，中正蒙多哇。"
        ],
        "notes": "",
        "id": "f08a42d0376eeb9b1d49bfd448e2dc28"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "朝阴",
        "preface": "",
        "paragraphs": [
            "朝阴昼多雨，少见日有光。",
            "四顾天地惨，万物皆茫茫。",
            "占书久不读，何暇推雨旸。",
            "试以人事说，讶此非吉祥。",
            "日者人君象，照临及遐荒。",
            "岂容一物掩，有若自晦藏。",
            "明主躬听断，万事付纪纲。",
            "赏罚信且必，威令非不强。",
            "天子报应间，安得阴侵阳。",
            "疑是蛮寇起，势力殊猖狂。",
            "王师仅四万，灵旗指边疆。",
            "州郡少羡卒，馈挽须丁黄。",
            "父子罢敛获，女妻急缝裳。",
            "老母哭不忍，痴儿亦徬徨。",
            "将行痛诀别，意谓趋死乡。",
            "小忧止窜匿，大患在杀伤。",
            "蜀人不惯此，闻者皆仓惶。",
            "所以作霾雾，终日争飘飏。",
            "秋毫与天地，自古不比方。",
            "中国及夷獠，何足校短长。",
            "帷幄巳坐胜，虎貔谁可当。",
            "天威一扫荡，不使存微芒。",
            "何时捷书至，喜声复锵锵。",
            "霄汉忽开霁，金乌欲飞翔。",
            "登高赋常武，注目瞻扶桑。",
            "此愿殊未适，百忧满羁肠。"
        ],
        "notes": "",
        "id": "5c7bf135a87dbadbeee934061b78fcb3"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和陈长蒨休致二首  其一",
        "preface": "",
        "paragraphs": [
            "惜君有高才，舒卷莫非道。",
            "趋时忽倦游，谢事不待老。",
            "私谋惟恐晚，公论叹其早。",
            "平生恬淡怀，忧恨未尝抱。",
            "白日由此闲，红尘洒然少。",
            "鼓棹勿迟迟，湘川秋色好。"
        ],
        "notes": "",
        "id": "31ede195db13acce4fc97ecf3860a234"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和陈长蒨休致二首  其二",
        "preface": "",
        "paragraphs": [
            "进取虽系时，退藏亦在道。",
            "傥与志不会，须惜流年老。",
            "不知笑君拙，知者羡君早。",
            "知与不知间，恶在惬予抱。",
            "得无钧石重，失乃锱铢少。",
            "明镜洗无心，向谁论丑好。"
        ],
        "notes": "",
        "id": "bd5f8c31143d7aa6e32e7697d733069c"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送刘希道龙图赴秦亭",
        "preface": "",
        "paragraphs": [
            "君子异众人，所系惟大节。",
            "著见在功业，何尝一毫缺。",
            "幽能动金石，明可贯日月。",
            "其间有用舍，舒卷不同辙。",
            "言之尺与寻，轻重自区别。",
            "公以道德进，义操非孑孑。",
            "早岁在言路，屡补衮衣阙。",
            "一语定大计，永祚庆绵瓞。",
            "西来委重镇，远业粗施施。",
            "岷峨固不动，江汉亦澄澈。",
            "譬如公输木，巨细归檃括。",
            "又如后夔音，合止付椌楬。",
            "尔其遂生成，吾岂任呴沬。",
            "愚者多竞利，破产营酒蘖。",
            "官缗逋数万，私计鲜毫发。",
            "虽云鬻儿女，未免就缧绁。",
            "巨械压羸颈，重箠困流血。",
            "亦有冻馁毙，枯骸不藏穴。",
            "兹事关进退，闻之宜结舌。",
            "壮哉仁者勇，拜疏为论列。",
            "诏书即日下，蠲除允公说。",
            "皇慈极霶沾，治体非眇末。",
            "推此不忍心，疲瘵庶全活。",
            "方将秦川命，又仗元师钺。",
            "何时归廊庙，民望甚饥渴。",
            "天网举无外，海势包有截。",
            "威德广所被，神武专不杀。",
            "两阶虞舜舞，六月宣王伐。",
            "梯航走琛赆，早夜畏鞭挞。",
            "相因太仓粟，红腐以时发。",
            "已朽外府贯，浩荡流不竭。",
            "乘此全盛力，万事易裁割。",
            "泰山可转徙，巨浸可壅遏。",
            "深惟汉唐治，丞辅次臯卨。",
            "弱翁知故事，论议颇谆切。",
            "开府善守文，规模亦宏阔。",
            "敢告天子圣，邦基系明哲。",
            "斯言得之公，非以为容悦。"
        ],
        "notes": "",
        "id": "909b4a780ef5dd5fc48c4a5950fb8cae"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送范希声归洛",
        "preface": "",
        "paragraphs": [
            "策马太行道，西风动微凉。",
            "之子去意远，南望嵩洛乡。",
            "日驰百里足，急归拜高堂。",
            "天伦喜会合，亲侍生辉光。",
            "惜此暂阔别，送君乏词章。",
            "早晚揖回驭，秋深篱菊黄。"
        ],
        "notes": "",
        "id": "b64954d3a3c3c2016fe44bf46ce88a7e"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "云顶山",
        "preface": "",
        "paragraphs": [
            "崎岖上层山，十里到巍顶。",
            "天形露空阔，物态蓄深静。",
            "群峰峙其旁，俨若挈裘领。",
            "广野辟于下，谁为画庐井。",
            "殿阁耸盛观，松桧富清景。",
            "萧然古佛界，邈矣真仙境。",
            "枯株吐芽蘖，晴云发祥庆。",
            "尽手矜妙逸，诗毫事奔骋。",
            "乘高纵闲目，幽意适遐回。",
            "班班见仿佛，历历可穷省。",
            "兹山介两蜀，镇压犹巨屏。",
            "南连三峨巅，北距双剑岭。",
            "东西数万里，高下几千顷。",
            "地产号充盈，天时与康靖。",
            "民间丰岁乐，事外化日永。",
            "揽辔一登临，兹焉聊赋咏。"
        ],
        "notes": "",
        "id": "03305e3348531ac0fa30d2a54df5db9a"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "见云顶山",
        "preface": "",
        "paragraphs": [
            "朝见云顶明，暮见云顶暗。",
            "阴见云顶浓，晴见云顶淡。",
            "云顶乃一物，百态异舒惨。",
            "朝暮不相失，阴晴可先探。",
            "于吾如有缘，静景供远瞰。",
            "搜求入风骚，刻琢费铅椠。",
            "一语小如意，读之惟自颔。",
            "深惟出处途，两得亦谁敢。",
            "云霄有达士，丰禄侈饮啗。",
            "终身落世网，尘垢渍衡𬘘。",
            "虽逢物境胜，何暇纵游览。",
            "丘壑有幽人，俗绳不可缆。",
            "茂林适情性，清泉涤肝胆。",
            "野饭止一盂，往往乏藜糁。",
            "予生安拙计，万事耻浮滥。",
            "宦游若不乐，进退殊𡒄坎。",
            "廪俸才数斛，忧责如舍担。",
            "饱食坐看山，闲心复何憾。"
        ],
        "notes": "",
        "id": "d0234f26a50e40514a3e3a2d145a5f70"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "三亭诗",
        "preface": "",
        "paragraphs": [
            "三亭何为者，吾友所缮营。",
            "亭前有标榜，雅意异俗生。",
            "治己己孰治，清虑虑孰清。",
            "吾道固可味，未易贯至诚。",
            "惟天于斯人，一概授五行。",
            "生质本淳静，外诱徒纵横。",
            "心术傥茅塞，耳目将聋肓。",
            "上圣贵复本，大贤犹性情。",
            "况其可上下，安得不励精。",
            "四端匪外铄，语默无自轻。",
            "百行皆吾分，积渐日有成。",
            "稂莠荒我怀，去之如锄萌。",
            "波澜扰我源，止之如澄泓。",
            "浩然涤万虑，粹矣读六经。",
            "不趋杨墨涂，将造周孔庭。",
            "出井见仁义，仰天瞻日星。",
            "甘若饮醇酎，珍若享太羮。",
            "清若饵芝术，和若闻咸茎。",
            "积中而恬愉，发外而光享。",
            "穷不失素守，达不孤群氓。",
            "生不陷非义，死不忘英声。",
            "道味固如此，身规从可明。",
            "本原何所来，虑之深以闳。",
            "欲知君子心，吾请观亭名。"
        ],
        "notes": "",
        "id": "ab4e4e1617c0d612c564b35c43fa1c0c"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "赠蔡山王潜",
        "preface": "",
        "paragraphs": [
            "王生性高闲，了不挂尘网。",
            "家居蔡山下，景物尽幽爽。",
            "山松何年植，老干已增长。",
            "山云终日飞，秀气自飘荡。",
            "山泉涓涓流，落涧有余响。",
            "山月隐隐出，澄辉透林莾。",
            "生尝坐岩石，寂尔遗万想。",
            "横琴试一弄，意外忽忘象。",
            "千年几兴亡，六合一俯仰。",
            "惟传太古声，犹在五弦上。",
            "纯皇与圣帝，作乐理和畅。",
            "志士及幽人，寄情多感怆。",
            "于焉得深趣，不返而遂往。",
            "铢石莫重轻，尺寻奚直枉。",
            "清哉此标节，抑可劝乡党。",
            "予生本静默，意味欲恬养。",
            "偶然从宦游，百态殊鞅掌。",
            "既无移时术，力软不能强。",
            "亦有超世心，倦足欲焉往。",
            "作诗持赠生，厚颜尤惘惝。"
        ],
        "notes": "",
        "id": "c7a0ad9f3a5d8dbe2a2bb3d886393cc5"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送吴龙图归阙",
        "preface": "",
        "paragraphs": [
            "蜀山千寻立，奇势凌穹苍。",
            "岷水万里走，怒流吞沧浪。",
            "南连楚越腹，北际秦陇吭。",
            "乾坤所造作，险固天下彊。",
            "四境高与深，沃野蟠中央。",
            "天时少凶旱，地力宜耕桑。",
            "生齿万亿计，赀货丰且穰。",
            "运载实内府，重车不停箱。",
            "公廪己腐粟，私家始余粮。",
            "恬然礼义俗，杳在无何乡。",
            "王泽或壅闭，土风亦悲凉。",
            "所以二僭伪，草木罹凋伤。",
            "继有三盗起，氛埃屡飞飏。",
            "耳目殊未远，本末犹可详。",
            "朝廷任连帅，指顾宁一方。",
            "圣造尔莫测，恩波但流长。",
            "我公来息蕃，琴瑟更而张。",
            "至诚极恺悌，大事费忖量。",
            "澄挠孰清浊，中和匪柔刚。",
            "蜀人自荷戴，颂口殊锵洋。",
            "仰公若梁栋，爱公比琳琅。",
            "谓宜立大厦，岂特为圭璋。",
            "愿公保遐福，坚厚如陵冈。",
            "期公享眉寿，岁月过绮黄。",
            "或吐药石论，百脉除膏肓。",
            "或执陶冶柄，四序时雨旸。",
            "歌德动金石，书勋满旗常。",
            "舆意信如此，惟公协行藏。",
            "清风耸朝野，阔步由康庄。",
            "昔为御史时，率先问豺狼。",
            "及其按河患，巨奸缩锋铓。",
            "边兵好掎角，公令无出疆。",
            "狱奏或反汗，公嗟为飞章。",
            "斯事最卓荦，辉耀日月旁。",
            "平生宝大节，安肯差毫芒。",
            "都俞既会合，事业尤辉光。",
            "盖以大臣道，施之辅虞唐。",
            "雅意有余裕，玩占得黄裳。",
            "此语知者重，不惟谈否臧。",
            "稽首告天子，高贤民所望。"
        ],
        "notes": "",
        "id": "19863a10f12fcce5d3ff9861c90551d9"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "三黜诗",
        "preface": "",
        "paragraphs": [
            "下惠为士师，子文乃令尹。",
            "仕也固不喜，黜之何尝愠。",
            "直道宜少合，高风谅难泯。",
            "大抵君子心，惟义素藏韫。",
            "进非为私谋，退亦为道隐。",
            "顾彼荣与辱，于吾不加损。",
            "我公天下贤，许国以诚悃。",
            "危言屡启纳，大事费量忖。",
            "审如秦和医，良剂起疾疢。",
            "工如鲁匠斵，巨木赴绳准。",
            "昔尝迁九江，谁谓去途窘。",
            "又尝谪蕲水，恬然泛惊𣸣。",
            "于今已三黜，去就决不混。",
            "远视前世贤，并驱而齐轸。",
            "大敌众所畏，未战势自殒。",
            "惟公鼓而前，万旅悚兵楯。",
            "晚节人所重，半道或凋陨。",
            "惟公久益壮，千古激忠愤。",
            "大明方乘离，元老反遇遯。",
            "得丧未易言，所系在邦本。"
        ],
        "notes": "",
        "id": "e897560c0b7abcaa33b384c85846b223"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和毅甫惠梅竹茶曲",
        "preface": "",
        "paragraphs": [
            "春前识寒梅，雨里见修竹。",
            "一水自浮花，六神休捣曲。",
            "清惠非尘埃，佳章亦金玉。",
            "毫髪无重轻，此意可励俗。"
        ],
        "notes": "",
        "id": "0ef51b7b967acc758715de4331e13730"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "即席送尧天",
        "preface": "",
        "paragraphs": [
            "行行重行行，千里秦蜀道。",
            "落日飞孤云，秋风荡衰草。",
            "极望快归目，深思感幽抱。",
            "吾俗有谣言，公还一何早。"
        ],
        "notes": "",
        "id": "9922cdd957de7864a5b20df10ecb07fb"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "说学送句辅元赴普慈",
        "preface": "",
        "paragraphs": [
            "六经圣人心，言以寓微意。",
            "著示万世教，大略归简易。",
            "先儒事研覃，传注发奥秘。",
            "其间岂无失，十数才一二。",
            "沿波而讨源，自可见极致。",
            "学者不务此，纷纷竞非是。",
            "所得方一毫，已谓尽千里。",
            "譬如就寸管，窥觇九清位。",
            "又如持小蠡，测度巨浸水。",
            "近年经术兴，众说尤鼎沸。",
            "或沿老佛解，或取鬼神议。",
            "或以对偶求，或用点画治。",
            "往往勤万言，区区释数字。",
            "茫昧超洪荒，高阔等天地。",
            "幽欲根死生，明欲混愚智。",
            "五常孰为常，百氏孰为氏。",
            "古今名家学，一旦尽委弃。",
            "老生分退缩，钳口深有畏。",
            "晚辈互驰骋，锐力不少避。",
            "兹事系风化，贤者慎措置。",
            "吾乡句夫子，天禀最纯粹。",
            "事亲存至行，执卷考精理。",
            "平生耽道腴，大嚼得鼎味。",
            "使之典胄席，琢玉成贵器。",
            "不尔坐泮宫，好音变恶类。",
            "头白颜已苍，犹从一麾寄。",
            "普慈实名郡，良俗先礼义。",
            "斯文久磨淬，浮笔耻诵记。",
            "有心欲闻韶，作乐虑惉懘。",
            "有道欲适远，驱车患轩轾。",
            "兹焉遇儒师，于学有统帅。",
            "公若舜权举，明若轩鉴视。",
            "珍若太羮饱，快若醇酎醉。",
            "诗书文翁治，教育孟轲志。",
            "虽则憩甘棠，清风似槐市。"
        ],
        "notes": "",
        "id": "b2631fbaafa6be000f3b509d9dfc8f08"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "答宇文公南",
        "preface": "",
        "paragraphs": [
            "少年从君游，于今已头白。",
            "逡巡三十载，光景如昨日。",
            "追怀当时事，感慨横胸臆。",
            "贤侯在泮水，多士凡数百。",
            "探道先渊源，学文重气格。",
            "君常露华采，流品推第一。",
            "西南有豪俊，自此贵名出。",
            "天池可直上，中减扶摇力。",
            "不免逐鹪鹩，抢榆暂栖息。",
            "北窗换五斗，轻重固不敌。",
            "况当念赤子，安忍负愧色。",
            "归来林下泉，屡把尘衣涤。",
            "南溟徒尔慕，腐鼠莫我吓。",
            "清樽及黄卷，两与圣贤觌。",
            "伊予最不肖，厚幸蒙贲饰。",
            "归田尚无计，苟禄惟自责。",
            "因循得瘖病，放荡成笑疾。",
            "持此答长谣，惭无双白璧。"
        ],
        "notes": "",
        "id": "196c7b44c0cb17442a15cc31bb2cdced"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "西风起高原一首奉送应之太博东归",
        "preface": "",
        "paragraphs": [
            "西风起高原，万象动秋色。",
            "渺弥洁寒流，惨淡升杲日。",
            "嗈嗈云端雁，所响知自择。",
            "岂独顺寒暑，行将避矰弋。",
            "萧萧林间叶，早暮见疏密。",
            "危梢怯摇撼，懔若遇彊敌。",
            "骚人与志士，趋向在幽寂。",
            "悲歌节物变，浩叹歳月失。",
            "远忧积不解，难以斗酒涤。",
            "中夜抚鸣琴，余声写沈郁。",
            "窃尝穷天运，舒惨固其职。",
            "胡为世网中，情熊异休戚。",
            "达观殊不尔，旷怀居自适。",
            "伟欤当世贤，明爽照今昔。",
            "孤高松柏操，肯与霜雪易。",
            "磊落鹰隼拳，何惮狐兔击。",
            "天涯共一笑，肝胆露纤悉。",
            "相从恨不早，此别重嗟惜。",
            "夷途快览望，还驭忘涉历。",
            "悲哉宋玉赋，安可赠行客。"
        ],
        "notes": "",
        "id": "5fa1e8fd25742a2cd8d9019125786f0c"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "仁智亭夜集",
        "preface": "",
        "paragraphs": [
            "明月有深意，辉光满层台。",
            "佳景岂易得，对此持酒杯。",
            "坐久转清旷，雄风为时来。",
            "夜阑兴未倦，归步犹徘徊。"
        ],
        "notes": "",
        "id": "f5238b0e23459ecd608f148bcf927ea8"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "答梁子美召食",
        "preface": "",
        "paragraphs": [
            "湘中佳山水，使指重他部。",
            "高贤驻行节，儒雅饰治具。",
            "虽云入郡广，曾不假多虑。",
            "一扇清微风，融和及生聚。",
            "川原发阳和，草木均雨露。",
            "疏网悉举纲，和声已载路。",
            "时登华远亭，每与胜景遇。",
            "秀岩及南峻，碧江争北注。",
            "回环如户庭，仿佛若绘素。",
            "弥望快遐目，纵吟尽幽趣。",
            "雍容接诸生，谦屈存异顾。",
            "饮食出诚眷，上下捐礼数。",
            "贱子惭不肖，万里困飘寓。",
            "屡尝造宾除，幸此听谈绪。",
            "斐然无所裁，安可继大句。"
        ],
        "notes": "",
        "id": "bb38ca8d10f3c5ab1c38800181d1ea4c"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送蒋熙州",
        "preface": "",
        "paragraphs": [
            "昔登蒋公门，忽忽五十载。",
            "于今见犹子，省记似前代。",
            "庆源得余波，家范禀性诲。",
            "笔下吐雄文，滔滔涌江海。",
            "胸中抱英气，落落等嵩岱。",
            "十尝试一二，卓荦已称最。",
            "还朝才几时，何时又补外。",
            "河湟复古地，形势壮且大。",
            "册府图籍存，充国城垒在。",
            "临洮建都府，节制中机会。",
            "守之扼喉吭，动则攻腹背。",
            "西羌辄犯顺，种落异向背。",
            "呼嗟秦雍间，氛祲恐未艾。",
            "连年困飞挽，何日贮仓廥。",
            "一病费调养，已甚其可再。",
            "绥怀与剪荡，黑白灿利害。",
            "吾君鉴勤远，静制六合内。",
            "仁如天地心，万类悉容贷。",
            "不矜灵旗伐，未奏短箫凯。",
            "一旦春风来，生意入穷塞。",
            "载瞻将军钺，犹识使者旆。",
            "治边信有术，岂徒威克爱。"
        ],
        "notes": "",
        "id": "fc1262cc7bc7d32f0da524a945e3cb4d"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送张子公",
        "preface": "",
        "paragraphs": [
            "康定用兵日，府谷尤孤危。",
            "属当治安久，多事尽废隳。",
            "三面枕贼境，平易如通逵。",
            "重城辄议葺，浮论多背驰。",
            "贤哉光禄公，定虑先本基。",
            "百堵大兴作，据险成藩篱。",
            "城完贼已至，善守莫敢窥。",
            "泉源众所汲，公为亲解围。",
            "兵势弱不振，公能屡张威。",
            "贼退城可处，生聚始有归。",
            "于今三十年，功勋书鼎彛。",
            "边人毎记忆，言者感涕挥。",
            "近日羽书至，讨伐加羌夷。",
            "庙算出帷幄，王师整熊罴。",
            "壮夫思报国，志士窃忧时。",
            "寒日朝惨淡，凄风夜号悲。",
            "昔人何卓荦，往事可追维。",
            "夫君实贤嗣，仕宦图奋飞。",
            "家声贵不坠，儒学当有为。",
            "归欤自磨砺，门阀增光辉。"
        ],
        "notes": "",
        "id": "afa0845138e600bfd2457a9b4e0ace6d"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送唐君益",
        "preface": "",
        "paragraphs": [
            "朝家设贤科，留意在豪彦。",
            "三道询天人，万言极贯变。",
            "国论庶有补，谋身非自荐。",
            "昧者鲜知此，荣禄生贪羡。",
            "讨论遗本原，文采事藻绚。",
            "假之为捷涂，得以步华选。",
            "亦有附群邪，借以肆绮辩。",
            "心迹既自异，事业安可见。",
            "遂令权贵人，待物少明辨。",
            "概为天下材，皆同秦士贱。",
            "夫君非好名，力学久忘倦。",
            "天资固彊直，道业益丰羡。",
            "纯如后夔音，发若老羿箭。",
            "深有启沃诚，恬无宠荣恋。",
            "时事方艰虞，干心屡告谴。",
            "远忧何时已，长策殊未献。",
            "期君为国医，起疾须瞑眩。"
        ],
        "notes": "",
        "id": "0a7a9c279fb80e63ff0c213dfb32ddf3"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送杜翁东行",
        "preface": "",
        "paragraphs": [
            "我为怀安官，君作什邡令。",
            "封疆苦不远，音驿稍频并。",
            "乘闲强吟诗，寄去同赋咏。",
            "其言类谐谑，间或有讥病。",
            "蒙君屡酬答，往问复来聘。",
            "长谣颇壮赡，短语亦清劲。",
            "大率如为人，圭璋有余莹。",
            "得之每急读，醉魄时暂醒。",
            "方从文字乐，忽尔报成政。",
            "秋风飘行色，万里去意迥。",
            "知君最留滞，文价早驰骋。",
            "策名二十载，位未立朝廷。",
            "一官奚足论，百态委前定。",
            "自古有通塞，谁与造物争。",
            "任此不系舟，所至遂游泳。",
            "西山白云起，回首念温凊。",
            "恭闻陛前语，归拜堂上庆。",
            "仆驭倦游否，尘中多捷径。"
        ],
        "notes": "",
        "id": "17bc5d2706989e302057ec64c4bbc7fe"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "寄题丹棱李令野亭",
        "preface": "",
        "paragraphs": [
            "前山翠光凝，后圃秾秀合。",
            "惜此众景会，聊以一亭纳。",
            "地势得高爽，人情远嚣杂。",
            "纵怀百虑清，极望四远匝。",
            "风行讼牒简，昼永县扉阖。",
            "居常玩文史，间亦理杯榼。",
            "雅趣适安静，嘉章属酬答。",
            "门外有通衢，华轮正腾踏。"
        ],
        "notes": "",
        "id": "eb16a17d6fc846957682134b6dfe620c"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "南山有嘉木一首赠友人",
        "preface": "",
        "paragraphs": [
            "南山有嘉木，秀抜何亭亭。",
            "盘根盖得地，直干自挺生。",
            "朝为杲日照，暮得甘雨零。",
            "气敌雪霜劲，势凌云霄青。",
            "岂非涧下材，独赋轮囷形。",
            "属当构大厦，量度审重轻。",
            "彼尺我已丈，一柱支百楹。",
            "夫君承显家，累世公与卿。",
            "天质由庆禀，湛然宝纯明。",
            "膏梁莫能迁，志操务洁清。",
            "纷华未易胜，仁义思力行。",
            "学殖固原本，词章露葩英。",
            "早夜勤琢磨，日望贵器成。",
            "间歳下明诏，时哉会光亨。",
            "遥遥万里涂，思君如户庭。"
        ],
        "notes": "",
        "id": "9906198a95193f5f2a7a0b39afb26ce6"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和岩起负暄",
        "preface": "",
        "paragraphs": [
            "凄风苦朝寒，爱日惜影短。",
            "翘首望余照，曝背希一暖。",
            "温如袭裘褐，美若悦刍豢。",
            "在阳颇舒畅，适性易饱满。",
            "支颐殆忘形，缩手岂执版。",
            "却笑假春衣，无乃求之晚。"
        ],
        "notes": "",
        "id": "545ba4501ac615df6a8d3cbc7acff5cf"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "感髪白",
        "preface": "",
        "paragraphs": [
            "少年事辛勤，老大涉忧患。",
            "抚时感零落，髪白亦已惯。",
            "每思初白时，黑者尚千万。",
            "晨梳满一握，中有素丝间。",
            "及其白已甚，色势颇滋蔓。",
            "种种渐无几，星星忽大半。",
            "常情恶衰飒，不欲姿容变。",
            "持镊屡剪摘，煮药勤点换。",
            "久之反自笑，遂事固不谏。",
            "万物入形器，盛衰有期限。",
            "葩英乘春芳，凋灭向秋晚。",
            "人生止百歳，稚耋如早晏。",
            "光阴白驹走，安得常总丱。",
            "形骸任驱役，膂力资治办。",
            "其间得与丧，大率皆梦幻。",
            "既老遂休佚，万熊无足盼。",
            "方当齐椿菌，未暇语鹏鷃。",
            "霜雪华满头，长吟又何怨。"
        ],
        "notes": "",
        "id": "13b4d633160bf743cbd7144831395348"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送翰林范侍郎",
        "preface": "",
        "paragraphs": [
            "进退为大节，君子贵其全。",
            "献替实大事，良臣所宜先。",
            "二者苟一失，胡得称至贤。",
            "况乃势利诱，中性殊易迁。",
            "趋时或勇锐，顾义少悫坚。",
            "昆山有良玉，烈燄不敢燔。",
            "太华有苍松，严霜岂能干。",
            "公以学行起，华涂三十年。",
            "器业饱夔卨，文章富云渊。",
            "徐行自廊庙，群望惟陶甄。",
            "适会薰风琴，为民更五弦。",
            "洁情思恤物，有道当危言。",
            "一旦谢簪绂，易若忘蹄筌。",
            "冥鸿飏云霄，老鹤得芝田。",
            "天真适旷荡，世网脱拘牵。",
            "安居返故里，盛事光尘寰。",
            "父老相叹诧，谓公乃神仙。",
            "士林素矜式，仰公如绮园。",
            "试阅前代史，昔人难比肩。",
            "尝闻乔与固，精诚动皇干。",
            "愿仗至忠力，区区塞奔川。",
            "不幸遭戮辱，何由老林泉。",
            "徒使国士泪，至今为之潸。",
            "又闻广与受，知止皆求还。",
            "都门祖帐盛，乡里千金捐。",
            "青以大论议，寂寞空简编。",
            "犹有绘画手，屡将丹青传。",
            "四士所出处，得之皆一偏。",
            "惟公逢圣明，雍容卷舒间。",
            "任职思补报，乞身享安闲。",
            "素履莹如玉，贵名重于山。",
            "知公享寿考，歳月方遐延。",
            "壮容换老骨，绿髪藏华颠。",
            "谅公保福祚，子孙庆绵绵。",
            "高门纳驷马，旧物还青毡。",
            "令德终报验，化工可推研。",
            "小智泥畛域，通怀究渊源。",
            "方尔泥物我，其谁计寒暄。",
            "超遥诚自得，局缩亦徒然。",
            "再拜远门下，长吟歌此篇。"
        ],
        "notes": "",
        "id": "a86727216a19521f0e706a2fb6be261a"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "奉和胡右丞视学所赋",
        "preface": "",
        "paragraphs": [
            "成都学最古，肇自西汉时。",
            "寥寥千余载，间有或盛衰。",
            "庆历始下诏，四方如响随。",
            "良哉乐安伯，治体由本基。",
            "远模类文翁，故事循鲁僖。",
            "课试月为度，讲解日有规。",
            "教育犹父兄，片言不迩遗。",
            "学子五百人，弦诵何仪仪。",
            "陶成礼义俗，大变西南维。",
            "距此已一世，继者贤其谁。",
            "胡公庙堂老，天子深倚毗。",
            "下车急先务，劝学为之师。",
            "时异心则同，两哲吹埙箎。",
            "作诗遗诸生，字字皆典彛。",
            "近欲美材成，远使纯风熙。",
            "砻石建巨堂，竖柱不复欹。",
            "九经满四壁，高下相支持。",
            "首尾传注完，粲然日星垂。",
            "斯经与斯堂，天下难等夷。",
            "度地得胜势，西隅敞高扉。",
            "气象自宏显，出门见通逵。",
            "嘉木种千本，敷阴接春晖。",
            "人将不剪伐，异日甘棠枝。",
            "贱子昔在泮，执经趋綘帷。",
            "尝闻先生训，敢告多士知。",
            "读书有本统，宜先穷是非。",
            "微言率简易，众说殊支离。",
            "详观圣贤迹，于我犹蓍龟。",
            "不独事辞章，华葩竞葳蕤。",
            "岂徒换爵禄，称谓生光辉。",
            "立已如远游，纵横亦多岐。",
            "取舍各异辙，义利难两驰。",
            "一足少蹭蹬，终身陷污卑。",
            "君子与小人，古今不同归。",
            "勉哉笃志操，行副公所期。"
        ],
        "notes": "",
        "id": "1ce0c9955506d457f617580c408529d2"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "再和胡右丞视学",
        "preface": "",
        "paragraphs": [
            "士有幸不幸，所逢皆一时。",
            "道隆学自正，文敝俗亦衰。",
            "匪惟古今异，况复好恶随。",
            "观诗不观政，争议毓与基。",
            "穷经不穷法，区区论桓僖。",
            "必得大匠诲，然后圆中规。",
            "譬欲攷躔度，亦先由浑仪。",
            "所以君子教，众材无弃遗。",
            "公来镇西州，为民张四维。",
            "且曰化未孚，执咎归之谁。",
            "醇𬪩造礼义，偷薄生夸毗。",
            "予其本庠序，动以经为师。",
            "善道易牖进，应和如埙箎。",
            "自此石室生，处躬无匪彛。",
            "勤诚戒挑达，美颂赞缉熙。",
            "屡闻讲鼓集，不见儒冠欹。",
            "远或千里至，箧笥相携持。",
            "公堂坐无地，布满东西垂。",
            "学殖务栽培，心茅悉芟夷。",
            "前瞻数仞墙，竞欲趋公扉。",
            "谓公富经术，执卷将问逵。",
            "诵公勤学篇，华柔鄙玄晖。",
            "杏坛乘春风，一日千万枝。",
            "昔公长乌台，奏囊成殿帷。",
            "药石尽晦密，世人罕闻知。",
            "今公倡儒教，群情革其非。",
            "道胜逢大壮，文明契重离。",
            "继有巨篇作，拜贶如受龟。",
            "咸韶奏清庙，音中爽与蕤。",
            "琳琅聚宝肆，亘夜腾晶辉。",
            "蛙鼓畏不鸣，鼠璞羞路岐。",
            "信矣蜀政美，声闻已四驰。",
            "海宇翘首望，天高终听卑。",
            "行闻十行诏，匪朝促公归。",
            "虽欲在泮饮，盛事安可期。"
        ],
        "notes": "",
        "id": "9e3bdc339c1df44b7a9e37c59f041a89"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "戏作客从中州来",
        "preface": "",
        "paragraphs": [
            "客从中州来，有旨谪岭外。",
            "道由长沙郡，行李极狼狈。",
            "地主恶迁客，不许宿阛阓。",
            "驰逐使之出，威势如下礌。",
            "我嗟伏蒲君，力小忠謇大。",
            "一言犯雷霆，万里窜江海。",
            "方当困羁旅，复尔招咎悔。",
            "谁为守者谋，义理亦甚昧。",
            "人道异邪正，天时分否泰。",
            "外物慎取舍，中扄权利善。",
            "小人衒迎合，君子耻附会。",
            "如何鄙流放，辄欲登善最。",
            "所持况轻货，安可迁重贿。",
            "恶名被诸身，巨衾不可盖。",
            "羞色睟于面，洪水安能𫖃。",
            "尝闻贤人生，希阔须异代。",
            "声华无今昔，趣尚一进退。",
            "李唐距圣宋，乃有二徐晦。"
        ],
        "notes": "",
        "id": "8ee374445fb787eeda6af52d9fd190e7"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送李镇北归",
        "preface": "",
        "paragraphs": [
            "昔为并晋游，识子十数载。",
            "当时乡曲誉，学行已可爱。",
            "公卿察亷孝，一命果沾霈。",
            "飘然从宦游，万里适剑外。",
            "标操本孤直，锋棱苦磨淬。",
            "研味冰蘖间，规为准绳内。",
            "素节虽有常，往往骇流辈。",
            "违顺既殊途，指此作瑕颣。",
            "好恶贵必察，丁宁昔贤诲。",
            "群言徒尔为，终有公议在。",
            "北归太行道，极顶见嵩岱。",
            "下视丘与阜，岌屹殊琐碎。",
            "洪河天外来，势欲浮大块。",
            "吁嗟众流小，奔走争合汇。",
            "长吟助超轶，壮气增感慨。",
            "善恶忌太明，与夺宜少晦。",
            "此语所系重，非特论进退。",
            "数路盛得人，期君赴亨会。"
        ],
        "notes": "",
        "id": "aed823214e56984f202d2335577f09f1"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "勇烈侯庙",
        "preface": "",
        "paragraphs": [
            "唐衰中原乱，贼据西南疆。",
            "号令不出畿，畴能御彊梁。",
            "杨侯仗直忠，宝剑凌穹苍。",
            "誓将扫妖祲，得以完金汤。",
            "尝胆过勾践，食羮如乐羊。",
            "严颜颈未断，霁云指何伤。",
            "众寡固不敌，歳月亦已长。",
            "孤城屹然峙，锋锐莫可当。",
            "譬如泛巨海，难以一苇航。",
            "天心未厌悔，人意忽苍黄。",
            "百口同穴瘗，悲云惨朝阳。",
            "寰区既澄静，往事极凄凉。",
            "封爵加美谥，幽明知宠章。",
            "近世修旧史，笔削严否藏。",
            "书曰侯死之，一褒逾绣裳。",
            "彭人念侯德，庙食墓之傍。",
            "水旱毎致祷，丰年屡仓箱。",
            "父老或有言，夜漏犹未央。",
            "见侯出自庙，凛然坐黄堂。",
            "此理实晦昧，有无何渺茫。",
            "子厚罗池神，海俗专祈禳。",
            "乖崖宛丘殡，醉者取灭亡。",
            "英灵果不泯，犹足威一方。",
            "予尝假州绂，秉笏趋侯墙。",
            "为侯记讳日，一奠歳率常。",
            "出令避侯名，示民以虔庄。",
            "又欲建高碑，始终载其详。",
            "俄以罪戾去，慊然视缣缃。",
            "幸此续大句，安能发幽光。",
            "持以遗彭人，庶几予不忘。"
        ],
        "notes": "",
        "id": "67efe5016e5c6ead23fb4a9b45181d47"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "答任师中",
        "preface": "",
        "paragraphs": [
            "石城山下居，草草已经歳。",
            "终日对山吟，何尝问阴霁。",
            "自知有义命，百事安拙计。",
            "每蒙亲朋念，尺书来者继。",
            "岂徒问寒温，亦惑慰穷滞。",
            "惟公见爱心，不逐时情替。",
            "亲迂老匠笔，特枉长吟惠。",
            "良金岂雕刻，文锦自灿丽。",
            "太羮充馁肠，灵药去昏翳。",
            "所得适所怀，拜赐敢不励。",
            "诗骚久寂寞，俗士鲜缉缀。",
            "公常得之深，豪赡有规制。",
            "顷闻湖州祸，文字倦且废。",
            "朝廷极仁恕，风俗当训厉。",
            "终令服寛典，不忍投四裔。",
            "吾侪今唱酬，正可颂治世。",
            "况当导情性，无自取罪戾。",
            "敢于韶濩前，率尔献郑卫。"
        ],
        "notes": "",
        "id": "b65893f42b83373ccf677686b42c2e12"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和孔毅甫州名五首  其一",
        "preface": "",
        "paragraphs": [
            "毅甫生江南，蕴有洙泗质。",
            "雄文极古今，通鉴尽疏密。",
            "瀛山绣衣使，高步尚淹屈。",
            "河水润畎亩，随珠照圭荜。",
            "仁风信乐易，治体本诚一。",
            "昌时政多暇，丰歳民甚佚。",
            "抚琴得遗音，开卷终旧帙。",
            "天和内自保，万事皆外物。",
            "我生本蒿莱，岂合顾簪绂。",
            "南迁至此处，惠养殊不失。",
            "伤心屈原棹，掩耳湘灵瑟。",
            "罪大敢放怀，恩深已沦骨。",
            "幸常从公游，谈笑度永日。",
            "我吟续郢唱，缄封弥战栗。"
        ],
        "notes": "",
        "id": "2e5ab03ddf246c96db38d242be7cad94"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和孔毅甫州名五首  其二",
        "preface": "",
        "paragraphs": [
            "衡阳古胜郡，齐民颇淳质。",
            "富饶几维扬，朴静类高密。",
            "易将诚心感，难以威势屈。",
            "水宿亦安枕，岩扉不施荜。",
            "太平得良守，条教尽归一。",
            "人方乐简治，自为宜老佚。",
            "穷通有定数，舒卷犹古帙。",
            "深思已诣理，达观岂言物。",
            "屡尝登宾阶，毎许脱朝绂。",
            "共谈海鹏志，不道塞马失。",
            "金声发锵锵，宝肆容瑟瑟。",
            "遂回岷山眼，未委瘴江骨。",
            "赓咏酬真乐，聊以歌化日。",
            "珷玞难重陈，黄玉似蒸栗。"
        ],
        "notes": "",
        "id": "c01c7abcb791f02d805d73eae4e7bcdd"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和孔毅甫州名五首  其三",
        "preface": "",
        "paragraphs": [
            "谪宦寓湖南，憔悴变容质。",
            "老怀极孤穷，益友最亲密。",
            "高轩喜陪从，雅会烦揖屈。",
            "馨香袭芝兰，文采辉陋荜。",
            "谈辩虽纵横，仪范甚专一。",
            "毎闻阳春曲，钦诵不敢佚。",
            "遂将蜀溪纸，连写渐成帙。",
            "惭非高尚者，思古感事物。",
            "当时郢楚士，英秀尽簪绂。",
            "池台今何在，冠剑久沦失。",
            "我忧复辽远，试听暮鸣瑟。",
            "何时还敝庐，一奠九泉骨。",
            "此心实虔望，昭昭有如日。",
            "未尝果山柑，且馔湘江栗。"
        ],
        "notes": "",
        "id": "4587d6f1b65592c2e4ba7a71ea7e307d"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和孔毅甫州名五首  其四",
        "preface": "",
        "paragraphs": [
            "平生知求道，冀保衰朽质。",
            "金阙劳仰望，玉经探秘密。",
            "尝闻造化理，虚静乃不屈。",
            "又闻栖真士，幽处遯荆荜。",
            "深藏虽混同，安养自诚一。",
            "广采与博访，未遇敢怀佚。",
            "诵经期万遍，掩卷复开帙。",
            "才能简思虑，了不见象物。",
            "谁将林泉屦，易取尘土绂。",
            "渠意良有得，吾曹又何失。",
            "爱君气容和，忻乐不在瑟。",
            "得鼎必全神，逢丹可换骨。",
            "方蓬达去路，寰海空白日。",
            "愿开循循诲，灵台非缜栗。"
        ],
        "notes": "",
        "id": "e657dc924aaac9375ec7baeb7efbda36"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和孔毅甫州名五首  其五",
        "preface": "",
        "paragraphs": [
            "羡君诗格雄，非谓文胜质。",
            "长篇自博雅，短语亦温密。",
            "笔端时一挥，锋利不少屈。",
            "高情寓祥云，幽意及疏荜。",
            "豪纵叹李贺，难以宪度一。",
            "穷愁伤孟郊，不欲怀抱佚。",
            "铺陈黄堂上，一案凡几帙。",
            "先倡乃前辈，形容何以物。",
            "瑁圭施华藻，锦段副朱绂。",
            "测海至千仞，穿杨无一失。",
            "宝器藏巨剑，古声发琼瑟。",
            "鳯羽翔德辉，龙种搜骏骨。",
            "嗟予泽畔吟，继唱辄连日。",
            "果牓误收采，小榛齐大栗。"
        ],
        "notes": "",
        "id": "d481dbc2093e3c749b65497ac1867cee"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "雪意",
        "preface": "",
        "paragraphs": [
            "凄风向晚来何频，潜与嘉雪为涂津。",
            "重云固结惨不动，六幕莾荡空无尘。",
            "信哉北帝举冬令，肃清万类犹时巡。",
            "人思沾被率土滨，有若渴者欲饮醇。",
            "傥施余润及芽蘖，寸草亦望繁如茵。",
            "尝闻洛阳纵高卧，抑有郢客歌阳春。",
            "何如酒阵与之敌，却退寒色其威振。",
            "天心安肯靳一洒，化力自可周群伦。",
            "黎明忽见已盈尺，良瑞岂止山溢银。",
            "预知豊年此足贺，十空九室皆斯民。"
        ],
        "notes": "",
        "id": "ab4aa9ba7f164d815d15f6aa0ca3d207"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "苦寒",
        "preface": "",
        "paragraphs": [
            "朔风屡起声驱雷，浓霜不许晨晖开。",
            "天高地远槖籥动，凝然一气从中来。",
            "坤灵至静体坚厚，大罅忽裂如剪裁。",
            "河流迅疾猛如箭，一朝水合舖琼瑰。",
            "山川色势尚惨沮，安恨草木遭衰摧。",
            "群阴交盛固如此，均被和煦何时哉。",
            "传闻西徼有积雪，平地数尺光皑皑。",
            "贼兵夜冻多死者，万众已望穹庐迥。"
        ],
        "notes": "",
        "id": "1305dd6ee85d33f6c5ad84d56b8475f3"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "有感",
        "preface": "",
        "paragraphs": [
            "春秋二百四十年，彗星三见书简编。",
            "当时灾异岂止此，无乃旧史失其传。",
            "咸平距今十八载，数出妖象垂经躔。",
            "圣君忧劳畏天戒，责躬下诏殊恻然。",
            "吏之不良民失职，思得谠谕绳诸愆。",
            "太平日久德泽厚，济济多士追昔覧。",
            "穷幽极远尽闻命，爱君虑国谁敢先。",
            "闻陈药石宜有补，勿谓纶綍为虚言。"
        ],
        "notes": "",
        "id": "3aeefe437aca373e632e90e2d74fa75f"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "焦夫子画",
        "preface": "",
        "paragraphs": [
            "予不见夫子之身，不知夫子何如人。",
            "但见蕴之为之赞，与可笔其神。",
            "二公规鉴少许与，独于夫子何勤勤。",
            "意是抱道者，有志不得伸。",
            "洁操蜀江泉，栖心岷岭云。",
            "野饭有藜糁，浊杯无醨醇。",
            "平居不荷𦰏，来者莫问津。",
            "笑歌千古已白日，睥睨六合皆红尘。",
            "气貌特怪陋，意味尤酸辛。",
            "破褐聊被体，如敝履之安贫。",
            "爬痒颇适兴，如扪虱之自珍。",
            "五六十载一邑间，安寜寇乱昏复晨。",
            "世累不我及，浩然保天真。",
            "尝闻西南维，是古多隐沦。",
            "令伯纯好任公贤，风范皆足师吾民。",
            "仲元高明君平晦，声迹长共日月新。",
            "当时传公议，后世仰嘉问。",
            "夫子虽不达，见于绘像诗与文。",
            "清标可想味，素节难等伦。",
            "从此千万年，焜燿寂寞滨。"
        ],
        "notes": "",
        "id": "a443ef9af80dfcdd9f265b7bb89987f7"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "贻草莱章詧",
        "preface": "",
        "paragraphs": [
            "汉焰中熄哀平微，子云有道不有时。",
            "立言尽括二仪数，八十一首渊而微。",
            "至神不形复不见，玄道固非人易知。",
            "刘歆尝恐复酱瓿，切愤学者斯言垂。",
            "桓谭亦谓传必久，贱近贵远可逆推。",
            "史臣俗笔拟僭号，数字岂免万世讥。",
            "侯芭英骨久没地，千均难用一髪维。",
            "幸且绵绵未歇绝，果与后代扬雄期。",
            "环中先生悟达者，力举雄道潜其思。",
            "著图课见历象运，发隐扣达乾坤机。",
            "深嗟范望用心苦，意与测异将奚归。",
            "乃覃精义述讲疏，直论雄心非诡随。",
            "愚闻是书百日就，沥恳再拜求观之。",
            "先生训我有大略，笔端粗可言亳厘。",
            "在玄曰首易曰卦，玄凖易数不凖词。",
            "方州部家虽列位，非类六爻高与卑。",
            "第当纵横以算计，岂可连缺如象为。",
            "夜词多凶昼多吉，阳家贵偶阴家奇。",
            "谨持此理读九赞，人事粗可详其宜。",
            "余地三极蕴奥妙，一朝未许以意窥。",
            "我从诲言日勉勉，始若得济终无涯。",
            "性庸才下道悠远，策发未进吁可悲。",
            "愿从诸生北面请，庶几一释终身疑。"
        ],
        "notes": "",
        "id": "b498626f61d06028ca6e0bed5a825eb1"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "以茶寄宋君仪有诗见答和之",
        "preface": "",
        "paragraphs": [
            "九峰之民多种茶，山村栉比千万家。",
            "朝脯伏腊皆仰此，累岁凭恃为生涯。",
            "一朝使者忽禁榷，振举法令摇三巴。",
            "锥刀尽毫髪，鞭朴过网罝。",
            "悲哉西南人，生长逢勋华。",
            "垂髫以来至白首，未识此事徒忧嗟。",
            "议欲伐茗荈，不如植禾麻。",
            "一花五出最为早，焙户常于火前造。",
            "春来畏罪不敢言，芽甲任随黄叶老。",
            "安得仙崖凝露膏，寄与交朋叙勤好。",
            "广平先生风格清，坐听万事心无营。",
            "日高睡觉懒慵起，不欲世态昏瞳睛。",
            "诚宜玉筒摘佳品，或向武夷搜早英。",
            "汲将楚谷水，就取石鼎烹。",
            "可以助君淳深幽寂之道味，高古平淡之诗情。",
            "小方片甲洎觜翼，凡下不足论芳馨。",
            "西湖所采者，抑亦传虚名。",
            "不执符移往，不由关市征。",
            "而乃輙赠遗，岂非干典刑。",
            "高贤接物自无间，野夫得以芹为诚。",
            "长谣三百言，重报不称轻。",
            "文锦方能致珠琲，木瓜安敢邀瑰琼。",
            "再拜捧嘉贶，读之如宠惊。",
            "感君裁诗误题品，劝君避患宜详审。",
            "平日视世途，孤心已寒凛。",
            "坐逢俗客不须尝，亦恐持之为冒禁。"
        ],
        "notes": "",
        "id": "02da53585719417b971efc0c8f0cc96d"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和蒙轩",
        "preface": "",
        "paragraphs": [
            "蒙轩高占山之垭，其上五顶皆生茶。",
            "仙崖云雾不复见，上峰紫笋今为嘉。",
            "地宜物产种植广，疲民所恃如禾麻。",
            "朝晡衣食足生计，赋税力役供王家。",
            "顷者𪫺人献榷议，百弊滋长多蘗芽。",
            "川驰陆走穷岁月，泣血无告天之涯。",
            "近从吾蜀远秦陜，生意凋落成咨嗟。",
            "天高听卑诏令下，欲使德泽沾荒遐。",
            "使节西来善询度，刬削弊蠧除网罝。",
            "山翁野老尽欣悦，市井歌舞尤諠哗。",
            "凭轩一望快远目，满山和气凝丹霞。",
            "圣君仁政贤臣布，信矣原隰生光华。"
        ],
        "notes": "",
        "id": "3fef2c73611f6953a213ffee9d2b7c7a"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "游文水寿宁院",
        "preface": "",
        "paragraphs": [
            "重岩一水源何长，下浸十顷同江乡。",
            "环堤数里植垂柳，缘阴交盖西风凉。",
            "危桥迤逦渡前岸，古寺直枕山之冈。",
            "门阑閟邃户庭阔，金碧间鬬皆煌煌。",
            "并人事佛素已谨，挟以富力尤辉光。",
            "三朝宸札旧所赐，奎文宝迹人间藏。",
            "有如方岳处厚地，镇压万众传无疆。",
            "西园嘉卉不知数，春晖尽许开琳琅。",
            "东偏小池亦足爱，秋色未老芙蕖香。",
            "寺旁有曰武陵者，高碑大字言其详。",
            "武周一旦改唐祚，天倾地转无乾纲。",
            "睿皇书碑李峤记，常时气燄安可量。",
            "神功距此四百载，孤坟虽在郊原荒。",
            "年年秋潦过坟侧，枯尽白草空斜阳。",
            "且怜景物为一饮，谁暇对酒论兴亡。"
        ],
        "notes": "",
        "id": "aac1795df7e659fc13ddb90475ddba03"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送程彛仲赴东川教授",
        "preface": "",
        "paragraphs": [
            "与君同县又同甲，家世相同学为业。",
            "陪从最旧今老矣，四十余年如一霎。",
            "吁嗟先德去已久，后嗣皆能守家法。",
            "君之一第得稍晚，更向小官勤检押。",
            "乡闾执友在嗣禁，奉诏亲题荐贤剳。",
            "美材犹未立朝庭，归驭依然走川峡。",
            "文章近岁颇颓靡，庠序得人须镇压。",
            "欲疏密网在提纲，思遏狂澜当下牐。",
            "由来文党俗寝盛，定见子昂才不乏。",
            "羡君高堂有慈母，日侍欢颜问单裌。",
            "宝牋银络累年封，他日恩书应满匣。",
            "圣君文母切求治，数路招来不为狭。",
            "读书到老必有用，一发胸中补熙洽。",
            "乔松千丈雪中青，肯向西风感衰飒。"
        ],
        "notes": "",
        "id": "f40ead852f851ca2a2ef9db145f6373a"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "次伯通云顶山长句韵",
        "preface": "",
        "paragraphs": [
            "金渊地界东西州，谚云锦担垂两头。",
            "中间石城最佳胜，二十余年尝再游。",
            "奇峰虽向郡城见，好景半是僧家收。",
            "松萝四面围绝顶，九夏不暑长如秋。",
            "东隅忽值海日出，下照岩壑无深幽。",
            "群阴破散宿雾敛，万象开阔晴云浮。",
            "轩窗高处气势别，纵欲极望诚难周。",
            "蓝凝后嶂远更秀，雪壅前溪寒不流。",
            "软草将春鹿麌麌，浓林未暝蝉啾啾。",
            "襌僧上堂演佛理，镗然钟韵喧层楼。",
            "问之浮世輙不语，应笑世人多谬悠。",
            "下山傥有顿悟者，直须作意无迟留。"
        ],
        "notes": "",
        "id": "67a243fff3f479d64d84944dacf71ad8"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "赠平羌狄尉",
        "preface": "",
        "paragraphs": [
            "梁公没世五百年，殊勋茂烈存简编。",
            "我怀忠议不复见，读至旧史尝喟然。",
            "穷山老尉有狄氏，问之乃曰公其先。",
            "诰书家牒尽炳炳，照出往事如目前。",
            "念公英节不见矣，见公远孙良可贤。",
            "况公远孙实贤者，本末趣尚畴能肩。",
            "昔从五季衰乱来，簪组飘坠归农廛。",
            "平时下诏继绝世，沾以一命聊襃甄。",
            "天资忠孝遂奋激，报祖许国惟勤拳。",
            "胸中已有霜雪在，饮冰食蘗甘如膻。",
            "尝云起迹自畎亩，幸得寸禄因赏延。",
            "语言动静苟一失，辱及吾祖为欺天。",
            "信者清白与刚毅，异代犹有芳风传。",
            "如何十载走尘坌，绿髪减尽成华颠。",
            "青云岐路苦悠远，谁借跬步为阶缘。",
            "当途达者倘在念，一顾可使羽翼轩。",
            "不惟廉操足敦劝，抑见袓德光绵绵。",
            "嗟予之意止如此，感愤为君书此篇。"
        ],
        "notes": "",
        "id": "1ff83bf0f5c154d81af3c9ec760bca73"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送曾尉赴汉初",
        "preface": "",
        "paragraphs": [
            "前年到官殊未久，君亦东来为我友。",
            "握手一笑万愁寛，平日语言期白首。",
            "山深县僻庶事荒，虽植嘉苗半稂莠。",
            "我无长术刬芽蘗，坐见斯民颜甚厚。",
            "君有豪才生显家，未涉要津甘五斗。",
            "巳将客意同休戚，复视世途均好丑。",
            "咄嗟吾属皆壮年，当学古人所无苟。",
            "劳生险易固多岐，未必功名垂不朽。",
            "自知物理难揆量，惟励身规务恃守。",
            "丈夫实蕴四方志，方虔君命方趋走。",
            "崎岖一邑勿云远，赤子欢迎如父母。",
            "铜梁春晚亦开花，猛驾归轩会文酒。"
        ],
        "notes": "",
        "id": "d0920cb502b26d7deaf3f14343c26758"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和运判孙圣微游大慈",
        "preface": "",
        "paragraphs": [
            "西州都会坤之维，地产豊羡人熙熙。",
            "朝庭念远勤抚养，欲壮心腹强四肢。",
            "精求守臣择使者，故有贤业堪依毗。",
            "导宣德泽广流派，讲举政教先本基。",
            "不容蠧弊长芽蘖，直欲赤子皆充肥。",
            "泰然一道遂无事，犴狱衰止文符希。",
            "燕闲何以度岁月，凭仗文酒相追随。",
            "过从僧舍尽幽邃，阅徧画手多神奇。",
            "因嗟唐人值丧乱，奔走至此常怀归。",
            "韬藏绝艺鬰不发，壁间一扫穷精微。",
            "试登高阁凝望久，欲将远眼穷天涯。",
            "山扃水遶气象好，云晴日暖光阴移。",
            "信哉浮生巨河上，鼎势会以一足支。",
            "方今文轨庆混合，帝力何有民何知。",
            "长廊广屡数百载，留得风景资游嬉。",
            "清罇岂特具酬献，髙论不废评是非。",
            "宦游此会亦难得，投笔一笑毫无疑。",
            "又为歌诗载盛事，更唱迭和犹埙箎。",
            "鄙夫幸尔陪雅集，怀抱芬馥兰与芝。",
            "天阍九重劳梦想，回首乡国空迟迟。"
        ],
        "notes": "",
        "id": "1716adeefc8956fe9e5d74469821e92f"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "青蝇",
        "preface": "",
        "paragraphs": [
            "去年十月青蝇藏，不见一点临盘觞。",
            "高堂小会颇清洁，肴有余味酒有香。",
            "今年四月青蝇出，竞逐腥膻夸羽翼。",
            "才能扰扰上罇俎，又欲营营污圭璧。",
            "四月盛阳群物秀，十月积阴寒气候。",
            "天时于尔本无私，尔自知时能避就。",
            "畏途荣悴如寒暄，流俗早夜趋贵权。",
            "一朝势去即消散，可与青蝇同日言。"
        ],
        "notes": "",
        "id": "0590d647ce20438b741fc1597b32790a"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "蜥蜴",
        "preface": "",
        "paragraphs": [
            "前年诏书褒蜥蜴，为与生民致膏泽。",
            "圣君虔祷享嘉应，其功似共乾坤敌。",
            "载之令甲告天下，郡县奉承谁敢易。",
            "大臣作诗纪盛事，更唱迭酬盈卷帙。",
            "去冬不雪春不雨，云在西郊尚凝密。",
            "顿来荧惑犯太阳，曜灵无光如血色。",
            "九重焦劳念凶旱，细札数行殊怛恻。",
            "庶官群吏各奔走，欲以精诚干化力。",
            "佛宫老庙皆恳叩，龙宇鹅坛竞搜索。",
            "又令中使持御香，岳渎遍祈犹未获。",
            "首种不入最大事，而况三农方失职。",
            "传闻九路已蠲税，应是田畴少禾麦。",
            "吁嗟蜥蜴厚颜否，造化至幽非尔责。",
            "青童柳枝宛如故，何事威灵减当日。",
            "苍生若望尔为霖，安用庙堂贤辅弼。"
        ],
        "notes": "",
        "id": "5d90e26b371159edb91ea9036820e451"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "谢惠酒",
        "preface": "",
        "paragraphs": [
            "山径雪深樵未归，茅簷烟冷午未炊。",
            "黄精无苗菜甲没，筠篮竹箬冰淋漓。",
            "松烟细火养昼坐，瓶笙妙音儿女嬉。",
            "窗下冻鸡声喔咿，谁家酒香入疏篱。"
        ],
        "notes": "",
        "id": "a6113a1d0afdfa786277092349b6e13f"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和思道招晦甫饮",
        "preface": "",
        "paragraphs": [
            "酒如仙药应有灵，达士饮之不欲醒。",
            "花如浮荣易雕落，贪荣何似贪樽酌。",
            "青云涂辙竞奔走，富贵几人能入手。",
            "朝游赤墀暮丹禁，高怀未必常高枕。",
            "岂如良朋皆尽欢，而况又为文字饮。"
        ],
        "notes": "",
        "id": "0922658485cd46524216e6fb94920fbf"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "贻宽恤闻人太博",
        "preface": "",
        "paragraphs": [
            "治平日久法制宽，远方民力尤衰残。",
            "昔之陆海号富庶，今也乐岁嗟饥寒。",
            "不惟浅夫事苟简，抑有能吏争雕刓。",
            "天涯僻陋九重阻，自弃沟壑甘长叹。",
            "咄嗟蚩蚩乃邦本，基本坚厚邦如磐。",
            "吾君仁圣重恤此，择才将命图全安。",
            "诏云询访民疾苦，可以革弊而更端。",
            "士之蓄蕴贵及物，镃基智慧乘时难。",
            "惟君措置有大略，高谈所吐皆瑯玕。",
            "力蠲积祲少顾避，深体上意思保完。",
            "纲维修举有条目，源流澄洁无波澜。",
            "迟闻王泽得下究，沦浸骨髓其声欢。"
        ],
        "notes": "",
        "id": "3ae879b53c535ecf6817c50e14be3690"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "席上咏金橘",
        "preface": "",
        "paragraphs": [
            "江南种橘繁如秔，尔今独以金为名。",
            "岂非彼俗甚珍惜，谓其可比百炼精。",
            "千头尽帯秋色老，一腹皆饱晨霜清。",
            "初筵特此献磊落，满座不觉窥光晶。",
            "宝肆豪华竸相胜，玛瑙散入雕盘盈。",
            "珠庭变化望已久，仙丹忽向洪炉成。",
            "试侵香润擘圆粒，齿牙滴沥沾冰琼。",
            "自怜孤根出远土，得并众果亲杯觥。",
            "赤心可耻不嗤枣，虚表无用安须橙。",
            "辛酸甘苦各存味，赖有知者加题评。"
        ],
        "notes": "",
        "id": "a9bc695b35bc603605403da94806952b"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "奉寄单州太守王圣钦",
        "preface": "",
        "paragraphs": [
            "昔尝请郡归东川，衰迟幸会使者贤。",
            "开诚论议简条目，一境草木沾春妍。",
            "公斋清暇弄诗笔，更唱迭和多长篇。",
            "岁豊民乐尚蚕市，撼罍鬬鼓殊喧阗。",
            "东山西寺颇壮观，饮帐或在山之巅。",
            "踏青摸石循故事，浣花亦倣成都船。",
            "相从对酒毎一笑，聊与远俗同欣然。",
            "北岩石穴广似洞，疑是古昔栖神仙。",
            "火云烧空赤日猛，及到此地如冰渊。",
            "清风满怀兴未尽，四望晚景增留连。",
            "平生宦游此最适，不觉弦晦相推迁。",
            "邮筒忽报谪书至，君命严重敢不虔。",
            "试思衡岳询远近，里堠去蜀凡八千。",
            "苍黄去郡别我友，一意调琴中断弦。",
            "回首乡邦止数驿，欲顷血泪辞松阡。",
            "藩候迫逐仓使促，争向坠羽夸鸣弦。",
            "天恩旷漡置不问，投放裔土惩其愆。",
            "阖门良贱三百指，孤舟一叶何翩翩。",
            "瞿唐灔滪遍涉历，内讼过咎归之天。",
            "洞庭阻浅輙三夕，怒风急两声相喧。",
            "此身恐污盗贼刃，不尔定沾蛟鳄涎。",
            "偶逢渔艇相援济，稍觉神观来归还。",
            "长沙既下尤怪骇，半夜雷雹如烹煎。",
            "桅倾缆断船脊折，四十余里中流漩。",
            "舟人恐惧难致力，儿孙顾我皆泪涟。",
            "尝闻死生有定所，顷刻由此归重泉。",
            "东方渐明浪渐息，忽造平岸逃危颠。",
            "胸中悲愁虽未艾，分外岁月疑少延。",
            "寓居衡阳味亦恶，地接炎荒风气偏。",
            "毎逢三伏如坐甑，突焰已炽犹吹煽。",
            "是时回禄得乘便，取次薰灼须及椽。",
            "回环四顾求避计，往往啜食不下咽。",
            "深冬屡见温瘴起，洒作昏雾飘为烟。",
            "勇夫壮士尚抱疾，嗟我衰惫何由痊。",
            "雀罗当门人迹少，宾榻不解尘生毡。",
            "难希杜甫遣秋兴，易学边韶贪昼眠。",
            "碧湘万顷望不尽，青岳数峰高莫攀。",
            "江山信不与人事，日送佳景来目前。",
            "长腰缩项兼二美，早晚尝稻时差鳊。",
            "浮生一饱亦已足，下筯何必求腥膻。",
            "亲朋书问寂绝久，杳似隔世冯谁传。",
            "平居分义重胶漆，一旦争敢通寒暄。",
            "匪惟物态尚流薄，抑恐罪戾相攀缘。",
            "古之交情贵贱见，而况利害生其间。",
            "君乎存守异于是，特特万里邮华牋。",
            "穷通傥来极慰勉，疾疢愈否深哀怜。",
            "高标岂为霜雪减，雅操诚如金石坚。",
            "羡君高堂有慈母，寿髪鬈腻犹垂肩。",
            "彩衣趋庭奉燕喜，玉盘洁膳罗珍鲜。",
            "复有佳儿富文史，阔步直登英俊躔。",
            "行闻清庙献雅乐，伯仲交奏箎与埙。",
            "事亲教子两如意，此外纷纷乌足言。",
            "君在山东我剑外，一书往返须经年。",
            "余生再会谅难必，我往应在君之先。",
            "作诗寄君重感慨，交道多阙君能全。",
            "子孙他日有显者，勿以衰门相弃捐。"
        ],
        "notes": "",
        "id": "58b6893f59dfe6d0d84692b9c4f33829"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和成都道中",
        "preface": "",
        "paragraphs": [
            "沟畎清穿道，禾麻绿荫畴。",
            "地形从此坦，山势为谁收。",
            "使指星言驾，皇恩雨既优。",
            "爱吟吟不尽，目断锦江头。"
        ],
        "notes": "",
        "id": "6271de3ee522e352d46e3fa53f062ad4"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "嘉州陆氏涵秀楼",
        "preface": "",
        "paragraphs": [
            "胜地林泉近，层楹物象闲。",
            "野平秋璋列，天阔暮云还。",
            "快目登临外，栖心啸傲闲。",
            "羡君谈雅概，持语寄江山。"
        ],
        "notes": "",
        "id": "cb5e87ab707c566a15b15ae01d1e0afb"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "范才元参议求酒于延平使君邀予同赋谨次其韵",
        "preface": "",
        "paragraphs": [
            "桑落冷𥬠玉，菊衰霜满天。",
            "飘零河朔饮，怅望竹林贤。",
            "乌有防前辙，青州贵下田。",
            "使君能遣骑，端为唤鱼船。"
        ],
        "notes": "",
        "id": "9fd4f12b19250d3a58667e292a546ba8"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "二月一日郡郊赏花得郊字",
        "preface": "",
        "paragraphs": [
            "春仲方迎朔，花农已满郊。",
            "晓园香散路，晴树锦垂梢。",
            "耽胜为髙会，通欢有淡交。",
            "芳时去尤速，吟赏莫轻抛。"
        ],
        "notes": "",
        "id": "a5922bfea68f1022d9959663c127d974"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "寄句辅元",
        "preface": "",
        "paragraphs": [
            "普州公事少，太守读书多。",
            "见得是非尽，无如今古何。",
            "老怀惊岁月，冷梦到云萝。",
            "郡下有佳士，几人陪咏歌。"
        ],
        "notes": "",
        "id": "da25673dca637bbe6f993ddf5b17b693"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送李公择同年赴嘉倅",
        "preface": "",
        "paragraphs": [
            "极目三峨顶，浓岚切沓冥。",
            "宦心甘似水，亲髪己如星。",
            "寿几陪春斝，吟斋息昼铃。",
            "何须二千石，旟隼衒丹青。"
        ],
        "notes": "",
        "id": "47e4069ef23a87e449865107f42e91bf"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "过罗氏圜亭",
        "preface": "",
        "paragraphs": [
            "官暇无多事，春深偶一来。",
            "溪随芳榭转，门入翠岚开。",
            "有得供吟笔，将闲付酒杯。",
            "暂游殊草草，空趁夕阳回。"
        ],
        "notes": "",
        "id": "8b3a8625dcb352d393cdf1358ab3d1da"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "西郊",
        "preface": "",
        "paragraphs": [
            "西郊村落好，岁月甚优游。",
            "野性每自适，倦心何所求。",
            "鼓钟催永昼，砧杵报新秋。",
            "若遇延形术，犹能换白头。"
        ],
        "notes": "",
        "id": "7732c396ef2803045fa57ff6c449c9f0"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "思道同晦甫春日过李氏园亭次思道韵",
        "preface": "",
        "paragraphs": [
            "官暇频游览，春阑勿叹嗟。",
            "闲情寓文酒，好景付莺花。",
            "笑语留长日，园林访几家。",
            "归途最喧塞，红烛数行斜。"
        ],
        "notes": "",
        "id": "38080a3397e3070bd58cacbdbc78dccc"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和思道招晦甫",
        "preface": "",
        "paragraphs": [
            "相亲未多时，相别已旬日。",
            "诗筒须奉招，棋手欲求敌。",
            "三春有余闲，一醉安足惜。",
            "此乐真无涯，交情重金石。"
        ],
        "notes": "",
        "id": "caece7052e71a9f960132861ba5a799f"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "金竹",
        "preface": "",
        "paragraphs": [
            "修竹已可爱，况复如黄金。",
            "天地与正色，雪霜坚此心。",
            "云芝生有节，栗玉种成林。",
            "回首渭川远，山间饶翠阴。"
        ],
        "notes": "",
        "id": "03cab45e2f721663397c589bee7f3061"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送杨日卿移任潘原",
        "preface": "",
        "paragraphs": [
            "谪宦成流落，移官自宠恩。",
            "穷通虽异迹，得丧尽忘言。",
            "车马动行色，江山劳别魂。",
            "关西三十世，祠下见云孙。"
        ],
        "notes": "",
        "id": "636a50b2ca8e7284c3ffde39fc63978e"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "岁除前五日独往黎氏园见梅花盛发",
        "preface": "",
        "paragraphs": [
            "惨淡岁将暮，烟村忽见梅。",
            "年光背我去，春色为谁开。",
            "半日凭轩槛，无人共酒杯。",
            "芳标深可惜，聊作看花回。"
        ],
        "notes": "",
        "id": "a024fe501b816b2d3682a77476692b70"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和赏梅",
        "preface": "",
        "paragraphs": [
            "何处为真赏，芳园白玉英。",
            "春前挺仙质，物外得花名。",
            "雪月资闲淡，风霜与洁清。",
            "偏宜文字歛，嘉客尽诗成。"
        ],
        "notes": "",
        "id": "77cc180a11d88a002775ea58fbd7a54b"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和闻蛩有感二首  其一",
        "preface": "",
        "paragraphs": [
            "志士感幽寂，杜门临晚晴。",
            "流年无奈老，永夜有余清。",
            "秋夏欲交处，古今皆此声。",
            "羁愁与离恨，为尔忽相并。"
        ],
        "notes": "",
        "id": "0633bb0cfd3d29f23cc8d818a0bcfaf6"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和闻蛩有感二首  其二",
        "preface": "",
        "paragraphs": [
            "思妇感离别，夕霖殊未晴。",
            "九秋消息近，千里梦魂清。",
            "续缕有深意，促机无缓声。",
            "寒衣远须寄，人去在幽并。"
        ],
        "notes": "",
        "id": "897d1b12afea4ccd7bcc79ccc88f723f"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送杜常",
        "preface": "",
        "paragraphs": [
            "壮士轩昂早，穷涂蹭蹬多。",
            "直将天命说，其奈客愁何。",
            "晚岁饶归兴，青春亦浩歌。",
            "旧溪如何守，应便挂渔蓑。"
        ],
        "notes": "",
        "id": "f3d1ed2a218466d0bd5e379dc4036114"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送荣咨道",
        "preface": "",
        "paragraphs": [
            "并府最多士，朋游皆喜君。",
            "小官虽困俗，秀气自凌云。",
            "道远车方轧，风高酒未醺。",
            "亲闱极西望，薄霭似秋汾。"
        ],
        "notes": "",
        "id": "d9f29bea24ea72501d1019beb4b25d10"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送王侍禁",
        "preface": "",
        "paragraphs": [
            "塞上青云暗，天涯碧草微。",
            "人情殊念远，客意自怀归。",
            "孤宦甘循默，亨涂会奋飞。",
            "田游如入蜀，肯鸟亦庭闱。"
        ],
        "notes": "",
        "id": "3aa9921a876b3407272548aa739bfec9"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "毛太君挽词",
        "preface": "",
        "paragraphs": [
            "善庆平生积，康宁忽考终。",
            "人间为上寿，闺内有清风。",
            "禄在兰羞彻，恩深彩诰空。",
            "惟余九原泪，洒恨到无穷。"
        ],
        "notes": "",
        "id": "cc131b8640ba3ed6b860a94fa47facbd"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和黄夷仲雅安杂诗",
        "preface": "",
        "paragraphs": [
            "地产行将竭，人言信不讹。",
            "锥刀名已甚，骨髓病尤多。",
            "汉诏十行札，汤仁三面罗。",
            "山翁也欢喜，屡舞欲婆娑。"
        ],
        "notes": "",
        "id": "f5f55ea60d03d57e1a814e17d436302c"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "赠张迪山人",
        "preface": "",
        "paragraphs": [
            "岇玉溪头坐，于今四十年。",
            "尘埃晦闲迹，是月改华颠。",
            "反复谈幽数，丁宁索赠篇。",
            "谁为朱有传，君合附前贤。"
        ],
        "notes": "",
        "id": "8494a1ca372f295a93d114dd4dadb99e"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "奉诏决狱过左绵见民间祷雨甚勤次龙安夜闻霈洒黎明测润及五六寸询诸父老未满其意马上口占",
        "preface": "",
        "paragraphs": [
            "雨气收未尽，山巓云又飞。",
            "一犂犹有望，十日莫相违。",
            "野垅忙耕耨，雩坛罢祷祈。",
            "谁知好生德，岁岁及圜扉。"
        ],
        "notes": "",
        "id": "0369184e27e7ef62908e0d0e65108a80"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "张允中挽词",
        "preface": "",
        "paragraphs": [
            "道业隐君子，恩荣乡大夫。",
            "骨虽藏吉地，名不没幽涂。",
            "梦兆飞蝴蝶，年华过白驹。",
            "千车来吊者，应有奠生刍。"
        ],
        "notes": "",
        "id": "04834539026baa29b92676a2cbe09dcc"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和毅甫惠茶相别",
        "preface": "",
        "paragraphs": [
            "茶新诗亦新，垂贶及羁客。",
            "有味皆清真，无瑕可指摘。",
            "陇西飘何依，湘水流自北。",
            "别后诵高吟，料公犹相忆。"
        ],
        "notes": "",
        "id": "2d8953f2027361980cbe6e8dd6c0bd84"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "长江道中",
        "preface": "",
        "paragraphs": [
            "春昼长江道，行人倦阻长。",
            "山花杂红白，垅麦半青黄。",
            "滩外邮亭出，松间县舍藏。",
            "簿书聊寓目，回辔已斜阳。"
        ],
        "notes": "",
        "id": "a74821ffe0932665b0000f7e618817b5"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "宋太傅挽词",
        "preface": "",
        "paragraphs": [
            "福寿无余恨，哀荣莫拟伦。",
            "素风传几世，纯行见终身。",
            "簪绂方优礼，星霜已古人。",
            "旧松高百尺，归祔想宁神。"
        ],
        "notes": "",
        "id": "9343ee45d1219ae1bee9022f189d90e9"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "赵府君挽词",
        "preface": "",
        "paragraphs": [
            "养德辉光煜，传家训范成。",
            "九泉无愧色，一子有清名。",
            "寿域高风在，天心福报明。",
            "他年霈𬪩渥，褒赠极哀荣。"
        ],
        "notes": "",
        "id": "9de23f61f8638e966484ab94540644f4"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "杨寺丞挽词",
        "preface": "",
        "paragraphs": [
            "禄养平时失，人情重惨伤。",
            "千车来吊客，五鼎过前丧。",
            "章断新语垅，云低旧隐堂。",
            "终天犹饮恨，谁为问苍苍。"
        ],
        "notes": "",
        "id": "ce538fe2a7b65801d89daef883364bda"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "喻延平挽词",
        "preface": "",
        "paragraphs": [
            "雍睦传家本，诗书教子心。",
            "平生潜德在，他日漏泉深。",
            "往事铭幽石，新阡长茂林。",
            "孝思何以慰，章句尽悲音。"
        ],
        "notes": "",
        "id": "034b9d95e04d495af2f20d7c2ee4cc5c"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和春雪",
        "preface": "",
        "paragraphs": [
            "岁改春将半，春寒雪又飞。",
            "积阴殊未散，生气一何微。",
            "忽坠千寻险，偏增百仞巍。",
            "密难沾暖席，冷易袭征衣。",
            "凭仗凄风助，迟留煦景归。",
            "聚来难得势，消去乃知几。",
            "众喜匀萌润，私忧气候违。",
            "方当乘太蔟，慎勿掩灵威。",
            "尺地惟书异，丰年可免饥。",
            "持言问真宰，天道是耶非。"
        ],
        "notes": "",
        "id": "fee0c1019412384d2d52d3969fda44a1"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "再和初春微雪",
        "preface": "",
        "paragraphs": [
            "治有春阳感，和无月律差。",
            "浓云方聚鹤，冻桞亦飘花。",
            "瑞应来如响，群情喜溢涯。",
            "纵观天势淡，俄失地形窊。",
            "素月交晖耀，狂风助击拏。",
            "一斑迷隐豹，三尺晦祥鸦。",
            "塞上威尤澟，军中语敢哗。",
            "汉兵同被练，朔地讶吹沙。",
            "冷焰侵残燧，寒声入旧笳。",
            "飞纨安用裂，种玉岂须畬。",
            "清洁山川景，微茫草木芽。",
            "垦田因泽及，望岁已心遐。",
            "共荷沾濡力，应忘旱歉嗟。",
            "诗豪夜传卷，贺客晓趋衙。",
            "渗漉元侯德，生成赤子家。",
            "指期三日耜，拭目万箱车。",
            "况赖深仁恤，会蠲重赋加。",
            "愿赓称颂句，岂肯匿咬哇。"
        ],
        "notes": "",
        "id": "681b4c4338f59006613a33fbf65ba33d"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和喜雪",
        "preface": "",
        "paragraphs": [
            "向夕层云结，黎明漫漫飞。",
            "山川都变色，松竹倍生辉。",
            "共喜飘方密，翻忧落渐稀。",
            "阴功施黑律，寒侯应璇玑。",
            "右席延文客，先涂奉玉妃。",
            "二仪清景混，四野远光围。",
            "爱日因藏照，狂飚间作威。",
            "三冬兹有得，一谷敢言饥。",
            "渇望于时久，华心在物微。",
            "霈然蒙大润，化力少知归。"
        ],
        "notes": "",
        "id": "61f499dee4e7a428aceb587ea5a31630"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和对雪",
        "preface": "",
        "paragraphs": [
            "严冬飞朔雪，此景望中嘉。",
            "云暗垂天幕，江平压浪花。",
            "翅寒低独鴈，枝重折丛葭。",
            "冷甲穷边戍，凝烟野叟家。",
            "聚来风有助，消去日难遮。",
            "炉暖频烘兽，杯浓不饮蜿。",
            "谢呤殊可爱，郢唱又何加。",
            "好尽登临兴，搜题彻四遐。"
        ],
        "notes": "",
        "id": "88062493bef1a496ae2a6b74caf4c068"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "上韩端明",
        "preface": "",
        "paragraphs": [
            "要道根皇极，纯王揽懿纲。",
            "域中洪造广，天下大形彊。",
            "臣主同千载，藩宣奠四方。",
            "干文耀参井，地镇耸岷梁。",
            "景谷余波迥，灵关古塞荒。",
            "限蛮唐节制，析部汉封彊。",
            "石穴延通道，山扄设巨防。",
            "利源充内帑，兵势压巴羌。",
            "付畀关休戚，权宜任弛张。",
            "紫封传墨敕，金印坐黄堂。",
            "自昔都俞重，其谁德业彰。",
            "乖崖施远略，忠献绍前良。",
            "乐得中和职，人跻富庶乡。",
            "含生知化力，永日载春阳。",
            "渗漉渊源在，𬪩醇骨髓藏。",
            "深和流耳目，盛事载缣缃。",
            "岁月徒为久，风猷信不忘。",
            "恩褒贾逵祀，人爱召公棠。",
            "桧有乔枝茂，兰宜后叶芳。",
            "惟公真辅翼，与世会明昌。",
            "间发乾坤秀，亲逢日月光。",
            "国华增黼黻，地宝献琳琅。",
            "尹道存先觉，轲心蕴至刚。",
            "朝廷尊阀阅，士党贵文章。",
            "髙视云霄路，遐飞翰墨场。",
            "鹏图指溟渤，骥步得康庄。",
            "藩会初关决，仙瀛已践扬。",
            "本元游秘府，侍从陟清厢。",
            "伟望全康济，周才历浩穰。",
            "中天承帝选，南国抚民伤。",
            "使范资勤恤，君言务肃将。",
            "绣衣新灿灿，大旆远皇皇。",
            "赈惠常闻黯，澄清乃识滂。",
            "疲羸起沟壑，暴滥去豺狼。",
            "大节坚持守，纯忠自激昂。",
            "还登文石陛，频上谏书囊。",
            "人鉴分今古，神龟宪否藏。",
            "斯猷三接告，至理一言详。",
            "柱下尊良史，螭头立左郎。",
            "纂修该七法，注录擅三长。",
            "午夜星垣迥，南风省户凉。",
            "挥毫纶彩烂，垂佩玉声锵。",
            "春老常联萼，云晴鴈缀行。",
            "雄名出苏李，公论美常扬。",
            "眷倚隆矜式，咨询行赞襄。",
            "得人居内相，有道辅明王。",
            "大手凭才识，深谋协典常。",
            "五花曾执判，七宝屡登床。",
            "燕见趋东阁，优容对未央。",
            "仪刑真謇謇，谟训极洋洋。",
            "重委台纲正，终图国体康。",
            "至诚频启导，大事费裁量。",
            "多僻消芽孽，群邪洁肺膓。",
            "谆谆闻药石，凛凛畏冰霜。",
            "论议他奚恤，猷为己所当。",
            "安危一身系，出处万民望。",
            "蔡俗嗟延哺，尧心虑纳隍。",
            "建侯崇屏翰，选德庇灾殃。",
            "异政乘时立，清飚与惠翔。",
            "界中生穞谷，境上散飞蝗。",
            "儒将能专阃，神兵岂顿铓。",
            "十连循节钺，四面固金汤。",
            "拓地归充国，谋军得子房。",
            "天威神臂指，戎气窒喉吭。",
            "属国恬怀抚，函书耻谩狂。",
            "具赡宜庙幄，遐福合陵冈。",
            "迺顾西南远，明如左右旁。",
            "大门堪世守，舆颂愿时飏。",
            "命策荣千矢，封圭判二章。",
            "物传家乃旧，刀应梦为祥。",
            "善事知弓冶，奇毛识鳯凰。",
            "百寻标落落，万顷信汪汪。",
            "庙瑟余音静，庖刀发刃钢。",
            "阔难求畛域，微不误毫芒。",
            "雅意儒为宝，宏规沼象璜。",
            "鲁公先请学，高䀢力崇庠。",
            "教化惟敦奖，衣冠敢怠遑。",
            "七经登讲舍，数仞企师墙。",
            "乐善无遗芥，惩非易去稂。",
            "百城损慱塞，万井绝贪攘。",
            "牧廐寛收歛，穷阎饱歳粮。",
            "吏奸藏瓜吻，人瘼愈膏盲。",
            "昔谓庖厨侈，徒矜口体尝。",
            "爱心加俎豆，和气落壶觞。",
            "蔀屋晴曦烛，枯荄湛露瀼。",
            "盛时逢召杜，奕世见龚黄。",
            "至矣纾宵旰，熙然协雨旸。",
            "里闾敦悌让，原野竞农桑。",
            "指顾宁陬落，生成及稻梁。",
            "边声息金皷，民室富囷仓。",
            "共乐亲荧座，佥期辅峻廊。",
            "定登贤相器，行促舍人装。",
            "奕奕驱轺传，喈喈餙镂钖。",
            "矢谟勤翼舜，纳诲永隆商。",
            "郑武髙风盛，韦成懿迹相。",
            "洪𬬻专鼓铸，大鼎荐烹鬺。",
            "浩漡跻民域，安平援世航。",
            "诗人褒绣衮，坤道吉黄裳。",
            "歌舞真贤进，光华至治香。",
            "欲知能事毕，四海处陶唐。"
        ],
        "notes": "",
        "id": "5698227df587a8a126b02f90a967ae36"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和质夫运使大夫久旱喜雨长句",
        "preface": "",
        "paragraphs": [
            "六月阳初亢，三农否忽倾。",
            "应祈由化力，蒙惠得欢声。",
            "草木英华动，山川气象清。",
            "石间看燕舞，池上觉蛙鸣。",
            "水阔江尤渺，云浓夜未明。",
            "逡巡烦暑薄，时序好风轻。",
            "喜意知余润，忧心恐易晴。",
            "秀园吟际适，丰野望中平。",
            "勤有贤侯志，霖非旧史评。",
            "不须穷造物，土俗但犂耕。"
        ],
        "notes": "",
        "id": "d8a27ec82a145d5e135884a828108d35"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "又和喜雨",
        "preface": "",
        "paragraphs": [
            "坛宇严封筑，牲羞荐洁鲜。",
            "精诚宜有感，惠泽果无愆。",
            "暑气沈虚谷，浓云布满天。",
            "雷霆驰势力，河汉动经躔。",
            "农作方劳甚，人情忽泰然。",
            "春渠惭讼水，夜鼓促芸田。",
            "优足过三日，丰登又一年。",
            "随车循吏事，应可继前贤。"
        ],
        "notes": "",
        "id": "df2863fa1f4730a56f75173c8e6cbc0c"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "云顶山次韵",
        "preface": "",
        "paragraphs": [
            "地峻山形壮，周遭尽胜游。",
            "抱岩如拱手，转岭似回头。",
            "老木凌空迥，浓云覆石幽。",
            "朝阳千里快，暮雨数峰愁。",
            "涧底猿随鹿，松颠鹤胜鸥。",
            "香花开静宇，烟火认他州。",
            "宝翰中朝锡，神灯半夜留。",
            "势容逋客恋，景许化工偷。",
            "雪色连年贮，岚光几院收。",
            "仙葩多踯躅，野果号猕猴。",
            "法印传无碍，禅机问即酬。",
            "丛林分径路，莲社得朋俦。",
            "眼远层霄阔，心澄外物浮。",
            "登临豁尘抱，今古信悠悠。"
        ],
        "notes": "",
        "id": "4c76593fd6c75ec6b18178000a4dfbd8"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送俞漕",
        "preface": "",
        "paragraphs": [
            "积有儒林望，聊从使节行。",
            "髙文自经纬，壮志欲澄清。",
            "地镇三峨重，江波万里平。",
            "阔难求畛域，深不为功名。",
            "吉象光图籍，祥风卷旆旌。",
            "巢阿赡鳯彩，运海见鹏程。",
            "事外神锋晦，胸中宝鉴明。",
            "渊源千虑极，肝胆一言倾。",
            "德业期康济，咨询属老成。",
            "定知前席对，有以泽群生。"
        ],
        "notes": "",
        "id": "8afb5eadbaff3f0775317680e97550bf"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送人为郡回",
        "preface": "",
        "paragraphs": [
            "当世勋贤后，崭然器业髙。",
            "剑锋天际倚，虹气玉中韬。",
            "列乘提藩总，双旌署郡曹。",
            "至精凭宝鉴，大割见庖刀。",
            "旷阔非私物，周流不失毫。",
            "霜威摧吏瓜，春煦起民膏。",
            "治世须医国，亨涂合拥旄。",
            "蜀人怀旧德，涪汉共滔滔。"
        ],
        "notes": "",
        "id": "a9e4577383d658ba4c58bece7eea050a"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送杨秘丞赴戎南倅",
        "preface": "",
        "paragraphs": [
            "万里南溪水，滔滔逼郡城。",
            "四时多雨气，终日是江声。",
            "蛮市烟中合，山畴火后耕。",
            "孤村随漑断，绝嶂与云平。",
            "甲冷三冬戍，烽髙半夜惊。",
            "盛朝咨镇守，别乘委才明。",
            "爱日迎舟檝，春风卷旆旌。",
            "兰陔新膳洁，花县旧阴成。",
            "荔子琼瑶破，藤梢琥珀倾。",
            "羁怀休念远，浅醉易忘情。",
            "宦况如邮传，年华似送迎。",
            "笑谈聊布政，闲暇亦论兵。",
            "僻地非通辙，层霄有去程。",
            "行闻海沂咏，流入竹枝清。"
        ],
        "notes": "",
        "id": "11ec02763e223bfeb8464aa5ba5f2489"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送王昌州屯田",
        "preface": "",
        "paragraphs": [
            "百里邻疆宇，详闻懿迹多。",
            "本原由简厚，论议必中和。",
            "平日春阳爱，斯民德泽歌。",
            "藩宣聊息偃，名教足逶迤。",
            "远业今犹郁，亨涂去若何。",
            "蓬仙终到海，轩鳯必巢阿。",
            "裁割神锋举，光辉国鉴磨。",
            "公乎难隐让，忠义贵无他。"
        ],
        "notes": "",
        "id": "b0650e6bad4cd533f504e64abcf9361e"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送张景元",
        "preface": "",
        "paragraphs": [
            "方域提权重，朝廷择士尊。",
            "纲疏因正纪，流洁为澄源。",
            "寒日风威静，熙阳气序温。",
            "人知廉使体，物荷圣皇恩。",
            "清辔才周境，归途已驾辕。",
            "光华三节瑞，邃密九重阍。",
            "韶集丹山鳯，云升北海鲲。",
            "闻公难避让，天下尽元元。"
        ],
        "notes": "",
        "id": "0cb2d6ab50a378d1dad5f80c27675ba6"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送冯枢密",
        "preface": "",
        "paragraphs": [
            "帅领来全蜀，抡魁祗一人。",
            "崧髙雪山势，清彻锦江津。",
            "旒冕思长策，机衡属老臣。",
            "部中方拜赐，天下又回春。",
            "出处无非道，安危系此身。",
            "岩赡殊庆快，涂说敢开陈。",
            "圣运重熙久，皇威万里振。",
            "勒兵充宇宙，按剑待烟尘。",
            "权术轻三表，韬铃贵五申。",
            "招怀及蛮徼，指顾下洮岷。",
            "文诰传荒服，天声压外邻。",
            "捷书连岁上，故壤一朝新。",
            "计费千金易，论功百胜频。",
            "征衣空杼轴，战骨委荆榛。",
            "水旱乾坤惨，锥刀畎亩贫。",
            "人情危欲镇，帝泽壅难均。",
            "幸会公归国，相欢物在钧。",
            "华心生草野，和气满枫宸。",
            "士论归依切，风谣祷颂真。",
            "嘉谟凭献纳，大事费经纶。",
            "治术关休戚，规模有革因。",
            "号寒思挟纩，引哺愿尝珍。",
            "图治虽更化，封侯漫富民。",
            "髙明深鉴照，密勿定咨询。",
            "悟主言称舜，论兵谕借秦。",
            "无为群动悦，不陈四夷宾。",
            "宝鼎千钧重，薰琴九奏纯。",
            "放怀留化日，反掌叙彛伦。",
            "邦体还清静，王纲务率循。",
            "太平勋业就，寰海被尧仁。"
        ],
        "notes": "",
        "id": "d7823c83d37e14e00971613609a6deee"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送师厚",
        "preface": "",
        "paragraphs": [
            "毳冕登车后，薫琴易柱时。",
            "遐方新视听，赤子系安危。",
            "罗网难投足，锥刀渐削肌。",
            "激昂忠论发，络绎奏封驰。",
            "有意同休戚，无心计险夷。",
            "海倾身亦御，山转力须支。",
            "沸鼎忧鱼烂，沈疴待药治。",
            "正邪双辩起，义利两涂知。",
            "帝德终柔远，天聪善听卑。",
            "丁宁询使指，劳来及坤维。",
            "大法图公共，𪫺言恶诡随。",
            "弊从经岁积，恩许一朝厘。",
            "治体今殊昔，仁声喜换悲。",
            "方期讲原本，何暇语毫厘。",
            "虎噬犹吾怯，蝇营漫尔为。",
            "阴功符监佑，直道拥祥禧。",
            "行色青云栈，英游白玉迟。",
            "是非都一笑，归旆卷晴曦。"
        ],
        "notes": "",
        "id": "ef6c313e6149405d483b2ab62e73ed61"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送范尧夫",
        "preface": "",
        "paragraphs": [
            "欲赋旋归乐，翻成感遇篇。",
            "盛时惟道在，舆诵自民传。",
            "伊昔更张议，于今造化权。",
            "纲条笼宇宙，号令震山川。",
            "大略先农穑，余波及货泉。",
            "俊豪争援世，忠亮欲回天。",
            "暮对青蒲侧，朝留赭案前。",
            "堪忧逐江海，犹许治蕃宣。",
            "此地劳飞挽，何人念瘠捐。",
            "壮心摧更激，高节困尤坚。",
            "晚岁松方茂，洪炉燄不燃。",
            "迂从邹叟得，勇在孟贲先。",
            "坦若王良辙，端如后羿弦。",
            "一毫无畏惜，千虑极哀怜。",
            "定论予张胆，游辞彼脇肩。",
            "尺寻难枉直，凿枘自方圆。",
            "止沸愁烘鼎，调音耻绝弦。",
            "汉缗寛酒榷，唐赋舍庸钱。",
            "睿智期开允，生灵惧削朘。",
            "弊端殊皎皎，物望甚拳拳。",
            "白日功名久，浮云富贵迁。",
            "万锺均廪禄，一品漫貂蝉。",
            "傥为升沈动，谁能事业全。",
            "寄言天下士，无愧属真贤。"
        ],
        "notes": "",
        "id": "f1eb91ef58fe03d8f0c4e04bcec6bbad"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送蔡帅赴平凉",
        "preface": "",
        "paragraphs": [
            "剑外开三蜀，回中宿万兵。",
            "召还宜北觐，赐钺又西征。",
            "体貌均先后，权纲一重轻。",
            "渊衷尤慎简，舆意尚难平。",
            "伊昔藩条振，于今治体成。",
            "有为终简易，无迹但恢闳。",
            "笔下销顽弊，樽前得隐情。",
            "快如长剑立，通若巨河倾。",
            "阔刃从虚落，醇源及物情。",
            "山川增气象，草木遂勾萌。",
            "暖褐三冬足，丰畴百室盈。",
            "咏歌今父母，畏服古神明。",
            "方幸华轮柅，俄闻瑞节迎。",
            "渇心犹借寇，翘望欲还琼。",
            "况复盘关路，常瞻部使旌。",
            "十连依玉帐，一道固金城。",
            "后诏光前出，新棠似旧荣。",
            "于宣推德业，所至尽功名。",
            "塞马寜非福，溟鹏岂问程。",
            "惟期未温席，归去纂家声。"
        ],
        "notes": "",
        "id": "daa83629639d86d08a0c98fa01959360"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "郊祀礼成诗",
        "preface": "",
        "paragraphs": [
            "皇极恢临照，嘉时属盛隆。",
            "八年登至治，大祀答圆穹。",
            "并报知坤道，推尊见祖功。",
            "先期齐广殿，将旦谒真宫。",
            "杲日迎銮皎，祥云遶盖红。",
            "衣冠开秘寝，幢节下层空。",
            "东向经途近，前赡太室崇。",
            "过门遵往德，降辂屈清躬。",
            "八圣威神在，三牲荐品丰。",
            "奉璋人左右，进俎序西东。",
            "上意精纯至，英灵顾享同。",
            "念深尧八彩，感切舜重瞳。",
            "地胜龙湾阔，尘清辇路通。",
            "彩城齐北阙，天仗转南风。",
            "旗动三辰丽，兵严万衞雄。",
            "国容殊肃穆，丘势自穹窿。",
            "虚次移铜漏，升坛俨玉珫。",
            "礼惟三献具，乐以六成终。",
            "燔燎交神听，髙明鉴睿衷。",
            "冈陵均委积，箕翼等光融。",
            "海沸欢声振，天旋瑞气充。",
            "呼嵩喧宇宙，迎仗抃华戎。",
            "盛典千春备，洪恩庶彚蒙。",
            "山河皆户牖，寰海一帡幪。",
            "独运陶钧术，齐驱造化工。",
            "令行雷洊震，泽及雨其蒙。",
            "苛密寛三面，幽潜达四聪。",
            "华心归茂草，蛰户启昆虫。",
            "六合澄清外，群生富寿中。",
            "愿赓成命颂，垂裕播无穷。"
        ],
        "notes": "",
        "id": "237cd9b07e642e57ba4ca628e8b6d626"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送吴龙图仲庶赴江宁",
        "preface": "",
        "paragraphs": [
            "方域开全晋，权纲委巨公。",
            "深仁吾所导，实惠尔常蒙。",
            "旷濶归儒术，周流见治功。",
            "蠢生无不赡，豪利岂须笼。",
            "金糓边屯锐，农桑汉地丰。",
            "颂声如响答，和气与春融。",
            "天下殊庸冠，朝廷伟望隆。",
            "咨询怀旧德，付畀出清衷。",
            "禁直图书近，厐恩屏翰崇。",
            "乡衣新粲锦，郡轼再凭熊。",
            "自昔金陵盛，于今玉节雄。",
            "江山三国势，台殿六朝风。",
            "地胜名区在，时移往事空。",
            "贡先淮甸入，化接海隅同。",
            "封宇绥安外，烟波赋咏中。",
            "民瞻深系属，国论素探穷。",
            "此日留藩镇，何时补上聪。",
            "钧衡须远业，药石仰真忠。",
            "孰谓劳申伯，前知用弱翁。",
            "南归勿迟久，登弼代天工。"
        ],
        "notes": "",
        "id": "78ecdc491d1d2b94bdc3c3569d187403"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送江巨源奉议",
        "preface": "",
        "paragraphs": [
            "吴会儒林胜，坤维使节雄。",
            "人谁攀景躅，物自得清风。",
            "缫玉尘埃外，冰壶恺悌中。",
            "教源资濬遵，治具费磨砻。",
            "举向权衡见，难相畛域穷。",
            "章传青琐闼，梦彻紫真宫。",
            "自昔文章手，能成造化功。",
            "夷途方濶步，公论况佥同。",
            "昼永朝绅接，天髙奏牍通。",
            "平生先远业，有以助尧聪。"
        ],
        "notes": "",
        "id": "880d4c6d038fb8e545d56160d482c1f6"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送闻人夷庚太博",
        "preface": "",
        "paragraphs": [
            "邑有循良政，人持介洁心。",
            "庖刀发虚刃，庙瑟鼓遗音。",
            "闲草丰春野，修篁茂晚林。",
            "恤民中诏远，及物上恩深。",
            "岁月吴江梦，山川蜀道吟。",
            "归欤清议在，直笔待君簪。"
        ],
        "notes": "",
        "id": "7d8dd928a5182c8f8edc5176f02eecd1"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送茹世美少卿",
        "preface": "",
        "paragraphs": [
            "切慕真仙理，能收至静心。",
            "纷华虽尔共，势利莫吾侵。",
            "造化归三鼎，逍遥托五禽。",
            "一言平物我，万事委浮沈。",
            "研味经翻玉，吁嗟砾变金。",
            "太霞方梦想，流水漫光阴。",
            "得郡情应乐，休官志已深。",
            "遐飞脱尘网，髙视笑蹄涔。",
            "旧德淹卿寺，清风耸士林。",
            "却忧公议在，未易解朝簪。"
        ],
        "notes": "",
        "id": "1e044b61e7511b44f7e8d5df53910280"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和提举游上方南禅十韵",
        "preface": "",
        "paragraphs": [
            "宿约游云谷，晨兴过寺扉。",
            "雨声随步急，暑气逐风微。",
            "正午逢晴照，层霄歛夕霏。",
            "江涛千里涌，城郭万山围。",
            "清集同挥尘，髙谈及转玑。",
            "虚凉河朔饮，萧散道家衣。",
            "适意朋簪盛，回头世网非。",
            "棋休夸小胜，禅莫问余机。",
            "对景聊行乐，因吟欲赋归。",
            "髙人应笑我，白首恋轻肥。"
        ],
        "notes": "",
        "id": "70b8c259cf8cc4572436b179b9913997"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "答王仲髙",
        "preface": "",
        "paragraphs": [
            "从政宜师古，为儒贵席珍。",
            "承流仰循吏，虑患属孤臣。",
            "休戚同千里，轻肥止一身。",
            "虚名称有土，惭色见斯民。",
            "罗网甘投足，波澜耻问津。",
            "狂言干重辟，冷笑待𪫺人。",
            "琴瑟方调节，刍荛愿采询。",
            "闭关聊度日，开卷易经春。",
            "地暖畦蔬足，年丰瓮粟陈。",
            "惟特三不愧，通塞任天钧。"
        ],
        "notes": "",
        "id": "646b94ec45e1dd97430080b466724af7"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和正月二日游碑堂寺二首  其一",
        "preface": "",
        "paragraphs": [
            "农事初兴欲及时，东城风物又春熙。",
            "出郊开燕始今日，迎马献花才几枝。",
            "万室游人方杂遝，三竿煦景渐舒迟。",
            "乖崖真得绥怀术，八十年间俗不知。"
        ],
        "notes": "",
        "id": "9e57d36601c8eb7a29d40a2ce34e6d8d"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和正月二日游碑堂寺二首  其二",
        "preface": "",
        "paragraphs": [
            "彩旗连道过重𬮱，却访僧居暂柅轮。",
            "平野一朝铺秀色，轻风十里散香尘。",
            "此时燕赏须从俗，昨日阳和已发春。",
            "自古成都称美酒，细倾聊以度良辰。"
        ],
        "notes": "",
        "id": "2883e366d9f04e1524bae92ea6d8cd1e"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "观打春牛和韵",
        "preface": "",
        "paragraphs": [
            "块然形质本何殊，似为春来出旧墟。",
            "以色配年疑未可，与耕为候信非虚。",
            "升阳盖自寅正始，取类还当丑位初。",
            "但得碎身资穑事，岂须功效载农书。"
        ],
        "notes": "",
        "id": "ed4885431aacb2fd008207af1458569e"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "浣花泛舟和韵",
        "preface": "",
        "paragraphs": [
            "野店村桥迤逦通，蜀江深处茂林中。",
            "花潭远漾春波绿，彩阁相迎画舫红。",
            "修岸几朝经密雨，芳樽尽日得清风。",
            "诗翁旧隐知何在，且事嬉游与俗同。"
        ],
        "notes": "",
        "id": "b1e3f273979dfc6c50320027f135ef08"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "寒贪",
        "preface": "",
        "paragraphs": [
            "新火乘时焰已燃，寒云收尽晚晴天。",
            "欣逢佳节游花圃，独欠诗人泛酒船。",
            "南亩如云铺秀色，西楼照日起祥烟。",
            "传闻里巷嬉游俗，尽说豊年胜去年。"
        ],
        "notes": "",
        "id": "2d18a7245c989ecddef178b702c56593"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和重九游柳溪",
        "preface": "",
        "paragraphs": [
            "西溪景物似江乡，无赖秋容到岸傍。",
            "胜事可怀樽酒乐，凄风浑减路尘香。",
            "半凋柳色犹垂带，欲冻泉源祗滥觞。",
            "会向明春重游览，春晖依旧倍舒长。"
        ],
        "notes": "",
        "id": "f99e115cede486371a25b9fe48ba7c1c"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "晚过西溪",
        "preface": "",
        "paragraphs": [
            "烦暑襟怀倦客情，西湖虚爽暂闲行。",
            "林间闻雨未为閙，池上得风尤觉清。",
            "斜日渐因山隔阂，断云应与月逢迎。",
            "牧之才调谁能继，一为凭髙赋晚晴。"
        ],
        "notes": "",
        "id": "db5d22ac65c6d6d7edb87f8b863d5cf3"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "多日牵俗阙西溪之游和友人来韵",
        "preface": "",
        "paragraphs": [
            "西溪流水正涓涓，仿佛江村种稻田。",
            "弱枊依风徒自困，晚花经雨更谁怜。",
            "已知荣谢椿如槿，莫问飞潜鱼与鸢。",
            "结得胜游须尽兴，醉乡岐路在傍边。"
        ],
        "notes": "",
        "id": "86d5e3d9eaf2075c6e70dfad2ecf340e"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "赴官唐安益帅吴公以诗宠行次韵为谢",
        "preface": "",
        "paragraphs": [
            "二十年前许进趋，六科重沗荐论书。",
            "献言悟主惭明诏，乞禄还家得副车。",
            "此日诗章形黼黻，当时匠手器轮舆。",
            "恩知最厚难图报，有意髙贤一挽裾。"
        ],
        "notes": "",
        "id": "4b6d9bfcc31e6a3a6ea119bf269ab637"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送刘仪甫职方东归二首  其一",
        "preface": "",
        "paragraphs": [
            "蓝田良玉古称珍，品属琼瑶异碔珉。",
            "纯有英华为国宝，贵无雕琢是天真。",
            "连城享价千金重，垂缫承光五采新。",
            "群后在廷皆执瑞，大圭终得奉严宸。"
        ],
        "notes": "",
        "id": "d7403db81e6615623c08036362a8f601"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送刘仪甫职方东归二首  其二",
        "preface": "",
        "paragraphs": [
            "南山苍柏自森森，长就乔枝出茂林。",
            "肃政台中思直干，孔明祠下得清阴。",
            "风云毎助孤髙势，霜雪难移劲挺心。",
            "大厦有成梁栋在，平时燕雀望皆深。"
        ],
        "notes": "",
        "id": "8c8d44a844db3c591e6305d58353df14"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "题府廨清素轩",
        "preface": "",
        "paragraphs": [
            "兰麝香浓玉少尘，开轩相对似交亲。",
            "腊寒庭院春将近，晚吹帘栊月又新。",
            "凭槛雅宜题雪女，衔杯俱是咏花人。",
            "碧瓜故事标图记，从此嘉名亦等伦。"
        ],
        "notes": "",
        "id": "180a7ffd322c71ed2d04f6a1bd939985"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "怀鹤鸣",
        "preface": "",
        "paragraphs": [
            "棣华曾到翠微中，一别仙宫入泮宫。",
            "真景望如云在上，年光去似水流东。",
            "青霄得志虽荣己，白髪多情亦念公。",
            "若许他时遂休逸，山翁携手有诗翁。"
        ],
        "notes": "",
        "id": "95056918aedc0cf70f6f8def21067b3a"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "偕友人游上方南禅",
        "preface": "",
        "paragraphs": [
            "出郭行行数里村，石梯盘曲到禅门。",
            "亭开髙槛侵山脚，水过方池断竹根。",
            "城市尘埃终日远，烟岚气象四时存。",
            "约公乘兴重来此，延纳清风尽一樽。"
        ],
        "notes": "",
        "id": "481bddcb3cee2e205a956fcb43b71738"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "廨舍之北有海棠二本惜非其地移植庭前呈晦甫同年博士",
        "preface": "",
        "paragraphs": [
            "何事当庭植海棠，欲乘生气待春光。",
            "恰逢轻雨浑如意，若得和风定吐芳。",
            "篱下不堪藏秀质，眼前从此识清香。",
            "一樽曾与嘉宾赏，屈指红英在艳阳。"
        ],
        "notes": "",
        "id": "230da998d11231193998510f748c616e"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "寄花广汉守倅",
        "preface": "",
        "paragraphs": [
            "地产名花敢自珍，百枝聊且寄强邻。",
            "分将雨后千金色，添得罇前一日春。",
            "檀板屡歌凭侍女，玉簪齐插奉嘉宾。",
            "明年红烂还驰去，惟恐流光老却人。"
        ],
        "notes": "",
        "id": "5cab828ed4e8107194faf5b9645330d6"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "答髙进贤南归见别",
        "preface": "",
        "paragraphs": [
            "春波万里已魂销，况是分携过蜀桥。",
            "吏隐有心终济物，他山无术可除妖。",
            "好将醒醉迷千日，莫为兴亡感六朝。",
            "南望襄山何处是，悒然怀抱更无聊。"
        ],
        "notes": "",
        "id": "f4bae8bb52f97c2cd4b8d319864457d4"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "答晦甫",
        "preface": "",
        "paragraphs": [
            "花往诗来报礼优，不惭芜累愿赓酬。",
            "青春易去何妨赏，白髪相欺未足羞。",
            "万事放怀闲岁月，一樽髙笑好朋俦。",
            "公堂讼简心情在，莫对风光取次休。"
        ],
        "notes": "",
        "id": "93f05c4f1db77862bc471185db8304d9"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "次韵思道同晦甫春日过李氏园亭",
        "preface": "",
        "paragraphs": [
            "二贤谈笑共为州，深惜青春烂漫游。",
            "吟到醉乡须一饮，步回芳径亦三休。",
            "风前几点见蛱蝶，雨后数声闻栗留。",
            "人望使旌应喜乐，此心于尔亦何羞。"
        ],
        "notes": "",
        "id": "9f3b979b3480e09eaac973576b59a141"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和晦甫答思道",
        "preface": "",
        "paragraphs": [
            "策马悠悠倦往还，竹边林下举吟鞭。",
            "忙中对酒成闲客，老去逢春忆少年。",
            "三岛月来清入牖，十洲波浄碧涵天。",
            "归欤且共良朋赏，花未飘红柳未眠。"
        ],
        "notes": "",
        "id": "415c5515c35d6953f873a6b58a6ad9e0"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "次韵周思道喜正孺过广汉二首  其一",
        "preface": "",
        "paragraphs": [
            "霜台御史迥名藩，气象光阴动故山。",
            "此日郡中夸盛事，明朝堂上拜慈颜。",
            "御香持去仍轻别，天诏飞来即召还。",
            "南北唱酬皆胜绝，一窥方识豹文斑。"
        ],
        "notes": "",
        "id": "db54ec20fdcdddb416e6ae110fe007a9"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "次韵周思道喜正孺过广汉二首  其二",
        "preface": "",
        "paragraphs": [
            "鴈楼南畔报来期，远俗骈阗望锦衣。",
            "官府奉迎因直指，家庭喜乐是荣归。",
            "款凭罇酌延谈议，密献囊封中事机。",
            "莫叹宦游多阔别，九重深待弼予违。"
        ],
        "notes": "",
        "id": "386f5d67b7b8ced285c514bfe2b6e02f"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送东方子春归广汉",
        "preface": "",
        "paragraphs": [
            "闲上层楼赋式微，暮云重叠鴈南飞。",
            "三秋已有还乡念，十日那堪送客归。",
            "世路最宜心似水，年华休叹露沾衣。",
            "一官拟得知何处，回首风标又阔违。"
        ],
        "notes": "",
        "id": "405c29a11b0cf93cf0054605eb03262a"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送周思道郎中通理益昌",
        "preface": "",
        "paragraphs": [
            "闽见冤魄久艰伸，吾以仁心济不仁。",
            "十室苟能全一子，万家无虑活千人。",
            "于公治狱门生相，韩厥成功世有民。",
            "阴德所施阳报在，莫叹孤宦老朝绅。"
        ],
        "notes": "",
        "id": "51f1bb2ade630bb00f41e5ea8c761efd"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和寄周郎中",
        "preface": "",
        "paragraphs": [
            "省郎华髪倦游时，却忆当年一布衣。",
            "仕路更劳何足恋，家山可爱不如归。",
            "吟中斗绝红尘味，静里能延白日辉。",
            "某水某丘真旧物，春来赢得掩重扉。"
        ],
        "notes": "",
        "id": "25cd43c5cb460e22e24e5ddfbf65f754"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "寄广汉周思道",
        "preface": "",
        "paragraphs": [
            "鴈桥古郡诚佳绝，熊轼名郎暂镇临。",
            "雨满郊原千里润，春归台榭百花深。",
            "将迎意味烦清燕，闲暇工夫属静吟。",
            "若诧湖亭风物好，西邻犹有不平心。"
        ],
        "notes": "",
        "id": "faa6755b4d2798041a8d20da8106ae1e"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和陈图南州学石柱题名之作三首  其一",
        "preface": "",
        "paragraphs": [
            "方柱镌题谁厌频，三年还见一番新。",
            "姓名已载推前达，行列犹虚待后人。",
            "清世云霄如坦道，壮夫思虑惜青春。",
            "琼瑶定得连城价，至鉴从来不贵珉。"
        ],
        "notes": "",
        "id": "5c92565a2500d627fdc6e668f85b466f"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和陈图南州学石柱题名之作三首  其二",
        "preface": "",
        "paragraphs": [
            "鴈塔题名故事存，泮宫镌柱又增新。",
            "十行诏下方求士，千佛经中定有人。",
            "锦绣燐斌涪水画，风雷变化集英春。",
            "公卿皆向此途出，岂待区区佩瓀珉。"
        ],
        "notes": "",
        "id": "ae5536d6af7f659221ffdd68d2ce93d0"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和陈图南州学石柱题名之作三首  其三",
        "preface": "",
        "paragraphs": [
            "匠氏磨砻用力勤，先生序引亦清新。",
            "尺书已报泥金帖，丹字仍题衣锦人。",
            "桂籍共夸亨有路，泮林无倦诵于春。",
            "东川素与西川敌，又见荣名上翠珉。"
        ],
        "notes": "",
        "id": "cfd01d8accdd1a3d3fe716788c97c1ed"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和陈图南安昌岩避暑诗二首  其一",
        "preface": "",
        "paragraphs": [
            "石穴虚深宛似房，石形方穏亦如床。",
            "千年知是谁人隐，一郡除非此地凉。",
            "山外雨来烟色暝，林间风过药苗香。",
            "尘埃已断尤清寂，今日禅僧不上堂。"
        ],
        "notes": "",
        "id": "cc3699161fa7fc330c9862a46a00c175"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和陈图南安昌岩避暑诗二首  其二",
        "preface": "",
        "paragraphs": [
            "岩前数步到幽房，岩里聊安息偃床。",
            "已得清风极潇洒，休弹白雪恐凄凉。",
            "平时地籁乘空发，何日天花坠雨香。",
            "三伏屡来君莫厌，流年背我去堂堂。"
        ],
        "notes": "",
        "id": "1aef084e7250af8d8c138e51e1a0b036"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和再游二首  其一",
        "preface": "",
        "paragraphs": [
            "仙居殊不类樊笼，潇洒清凉皆可封。",
            "寒溜恰如扬子水，修筠应有稚川龙。",
            "云深况是门无客，人去惟闻鹤在松。",
            "向此却疑推律法，应钟何事代林钟。"
        ],
        "notes": "",
        "id": "427ebdc52e3d60c3e27257b79de5bdeb"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和再游二首  其二",
        "preface": "",
        "paragraphs": [
            "石门髙下両相通，冰屋初开不复封。",
            "睡穏好欹方水玉，味清须试密云龙。",
            "诗筒迭和难亲笔，谈柄闲摇屡折松。",
            "便写姓名镌翠壁，休论功烈刻华钟。"
        ],
        "notes": "",
        "id": "5ec90108a05cd84d9963af24cbd0844b"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和三月二十一日游海云",
        "preface": "",
        "paragraphs": [
            "玉节重来镇此州，暂驱千骑上峰头。",
            "春阑好为良辰惜，俗乐谁知急景流。",
            "山色也疑今日盛，物情浑胜昔年游。",
            "登临赋咏知难再，持语乡人早借留。"
        ],
        "notes": "",
        "id": "8542f8d22b6511b6eab3d845e7662b06"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "南充县野翁亭",
        "preface": "",
        "paragraphs": [
            "势利纷纷万虑侵，县亭聊可一登临。",
            "目前不近将迎路，尘外能消富贵心。",
            "燕处自知如隐遯，纵谈谁更及浮沉。",
            "时平乐得常栖地，且向幽闲寄楚吟。"
        ],
        "notes": "",
        "id": "db81a70b8f89906e7981a61016e6f7c4"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和义夫出文谷",
        "preface": "",
        "paragraphs": [
            "羸马骎骎不厌驱，望中天势接晴芜。",
            "一朝偶适林泉兴，十里谁开水墨图。",
            "枊线渐看金弄色，雪花犹见玉为柎。",
            "登临自得诗家路，寄语红尘莫讶迂。"
        ],
        "notes": "",
        "id": "a722ca12a6b8d9586782e12f5786eead"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "云顶寺",
        "preface": "",
        "paragraphs": [
            "秀𪩘层层一径通，秋来更植万株松。",
            "闲中日永宜禅性，望处云平见物容。",
            "半夜起风喧地籁，何年说佛响天钟。",
            "尘埃满马游从隔，寄恨烟萝第几重。"
        ],
        "notes": "",
        "id": "80a838395447cc5b2bbf5148f3fe66a9"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "云顶寺蹙云轩",
        "preface": "",
        "paragraphs": [
            "寺枕山巅拥翠峰，幽栖更与白云通。",
            "半空栏槛千寻外，两蜀风烟一望中。",
            "晨霁最宜天浩荡，夕阴先觉雨冥蒙。",
            "顷年曾坐盘陀石，不到轩前目未穷。"
        ],
        "notes": "",
        "id": "af9d0a0ddf4ba2e58a0d40b43aca1c78"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送唐诚老秘丞",
        "preface": "",
        "paragraphs": [
            "越溪千里碧滔滔，匹马西游岂惮劳。",
            "文牍甚稀如吏隐，江山有助作诗豪。",
            "和风尽日生眉宇，白髪何年上鬓毛。",
            "好向尧庭露华彩，韶音方奏德辉髙。"
        ],
        "notes": "",
        "id": "2cebc3382d7a7193fd1e4641f22b1192"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和红蕉二首  其一",
        "preface": "",
        "paragraphs": [
            "嫩青丛里色何如，猩血虽红莫夺朱。",
            "晓荐赤璋开缫藉，夜燃綘蜡照珊瑚。",
            "秾华如擘霞光纸，芳价堪酬明月珠。",
            "欲识此花坚与否，愿将真偈叩文殊。"
        ],
        "notes": "",
        "id": "8da29457b3bcd1e16d3dcfbd18c0eaa1"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和红蕉二首  其二",
        "preface": "",
        "paragraphs": [
            "绮窗开处画堂西，红绿相参数尺低。",
            "种得青琳生宝焰，裁将丹锦护封题。",
            "染因乘露皆鲜翠，舞为交竿少整齐。",
            "惆怅夜来经暮雨，妆痕几点带娇啼。"
        ],
        "notes": "",
        "id": "669811fe503cbbef1dd32617a3fbd534"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "有惠诗求酒者和答二首赠以两榼  其一",
        "preface": "",
        "paragraphs": [
            "闲居偏向酒中闲，已把人间比梦间。",
            "饮量欲希江海纳，醉乡应有路岐还。",
            "髙谈好对清樽乐，屡舞犹嫌数斗悭。",
            "信有金船少风浪，莫乘轻舸下深湾。"
        ],
        "notes": "",
        "id": "b3da7f15802cadb1a565b08663d2f496"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "有惠诗求酒者和答二首赠以两榼  其二",
        "preface": "",
        "paragraphs": [
            "愁肠思得浊醪浇，浑似春苗旱欲焦。",
            "洗瓮已于坊禁碍，典琴谁向息钱饶。",
            "醒心未免嗟牢落，醉眼偏宜望泬寥。",
            "酩酊到来须画寝，信知毕卓胜边韶。"
        ],
        "notes": "",
        "id": "629f3a3c3632447c46fce0df7cfd00e9"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "次韵刘希道龙图鹿鸣燕进士",
        "preface": "",
        "paragraphs": [
            "贤能书上鹿鸣时，欲步丹梯别钓矶。",
            "名世公卿加宠荐，故乡亲友待荥归。",
            "通经岂比籯金价，成器难藏璞玉辉。",
            "威鳯有雏鹏有路，相将尽向九霄飞。"
        ],
        "notes": "",
        "id": "0a31e4f1d4d3c3f6e7166d66d516b5b6"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和知府右丞秋贡燕士席上所赋",
        "preface": "",
        "paragraphs": [
            "应书群彦称旁求，劝驾贤公礼数优。",
            "名出士林当赫赫，诗歌鹿野自呦呦。",
            "云霄去路程皆远，杞梓良材干尽修。",
            "登却龙门须变化，夺标人已在船头。"
        ],
        "notes": "",
        "id": "814387da6dad452d9d1d2514c2b897bf"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和鹿鸣燕进士二首  其一",
        "preface": "",
        "paragraphs": [
            "石室宏开化二川，文场今岁不遗贤。",
            "莺凭暖律方迁木，鹤遇祥云必到天。",
            "随贡充庭知有路，乘风破浪去如船。",
            "龙墀唱第程涂近，应在春余数日前。"
        ],
        "notes": "",
        "id": "d1ea12ea53f1db89ea60e7453345b8df"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和鹿鸣燕进士二首  其二",
        "preface": "",
        "paragraphs": [
            "里有宾兴方启燕，诗称乐育愿升歌。",
            "英才尽向师门出，贵器须凭匠手磋。",
            "泽射定夸杨叶箭，乡衣便促锦机梭。",
            "诸生大捷诸公赐，先纪王勋后战多。"
        ],
        "notes": "",
        "id": "c6cbbce8b0cd73f63fc72a94896e1452"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和八日登髙",
        "preface": "",
        "paragraphs": [
            "八日登髙九日同，拒霜宁有两般红。",
            "流阴渐老三秋后，嘉客相欢一醉中。",
            "尘里仙官应混俗，坐间谈麈自生风。",
            "龙山故事今辰会，虽欠笙歌不是空。"
        ],
        "notes": "",
        "id": "11768842d03abe3622fd030abad60a66"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "重阳登城",
        "preface": "",
        "paragraphs": [
            "上得层城暂倚栏，况逢佳节万愁寛。",
            "山青水绿等闲好，酒白花黄随分欢。",
            "一月放怀能几许，九秋生感又多端。",
            "龙山胜事今何在，空使骚人赋蕙兰。"
        ],
        "notes": "",
        "id": "4e2f6f6b622dcd49dede74096068021b"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和氏月菊",
        "preface": "",
        "paragraphs": [
            "今辰谁道此花衰，更倚栏杆把酒巵。",
            "白眼漫生秋后意，黄金不减夜来枝。",
            "化工应已均开落，心赏何须问速迟。",
            "岁岁樽前镇相似，风光千万莫差池。"
        ],
        "notes": "",
        "id": "344f25c9b4456dc747a4ccd88b2e221c"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和郡斋即事",
        "preface": "",
        "paragraphs": [
            "表里山河久镇绥，府无留事纵怀时。",
            "自将远业更中外，不向荣涂计速迟。",
            "冲谈本从天理得，安闲常有道心知。",
            "元元未尽跻仁寿，日望登庸为审思。"
        ],
        "notes": "",
        "id": "39048f6880dde741a336d2ef3ba92070"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "郡斋春暮",
        "preface": "",
        "paragraphs": [
            "自觉劳生万事非，宦心从此更迟迟。",
            "凄凉好饮悲春酒，闲暇犹吟送老诗。",
            "轩冕去来皆外物，云山早晚是归期。",
            "怀民报国终无术，空负惭颜对一麾。"
        ],
        "notes": "",
        "id": "f4c94e683e09ce4ecb932ce713536c8a"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "次韵张怀安题云顶浴室院",
        "preface": "",
        "paragraphs": [
            "山门渐近少凡尘，佛子长栖物外身。",
            "款户多因游寺客，倚栏时有羡鱼人。",
            "祥云结盖应非雾，法雨飘花别是春。",
            "数刻盘桓觉萧散，回头官事又劳神。"
        ],
        "notes": "",
        "id": "559389315f193841d90f74bec83a82db"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "次韵张怀安喜雨诗",
        "preface": "",
        "paragraphs": [
            "云密西郊末作霖，暂凭精祷快群心。",
            "望如至宝难搜索，来似嘉宾忽访临。",
            "古庙有灵惟响答，洪钧于物已恩深。",
            "春膏直待沾濡足，不使狂风取次侵。"
        ],
        "notes": "",
        "id": "7ff499225f405bafce615c66c20695e1"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "过金堂偶记旧诗因赠宇文县宰",
        "preface": "",
        "paragraphs": [
            "尝闻县古槐根出，最爱官清马骨髙。",
            "前辈有诗谈事实，今辰此景入风骚。",
            "飞云几处笼山顶，密雨连宵发土膏。",
            "公事稀疏吏归去，不妨欢侍对春醪。"
        ],
        "notes": "",
        "id": "dd48e858dabe4093ec59e264dd0c18c0"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和野轩答李著作见寄",
        "preface": "",
        "paragraphs": [
            "公居何事葺幽轩，客味萧条称养闲。",
            "人笑规模犹物外，我怜风景胜花间。",
            "秾林鬬影舒帷幕，浅溜余声杂佩环。",
            "欲把郡图传向此，座中常得见岷山。"
        ],
        "notes": "",
        "id": "c3374b7ede7e4aacbae51c902731bec1"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "登揽秀亭",
        "preface": "",
        "paragraphs": [
            "亭在西山积翠中，烟岚气象一重重。",
            "芟开簷际偏髙竹，见得云问最后峰。",
            "野色为谁长郁茂，物情于我似从容。",
            "年来已有林泉兴，倚著阑干兴转浓。"
        ],
        "notes": "",
        "id": "cda14402cc3a0614d076069a06359ee9"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "次辅元韵",
        "preface": "",
        "paragraphs": [
            "山岚秾秀望中青，路转松阴步步迎。",
            "十里晴郊供野意，万家和气发欢声。",
            "春台不觉残春景，乐国偏知众乐情。",
            "公向蜀人深有意，更怜风物暂闲行。"
        ],
        "notes": "",
        "id": "5406dcf748924e0bcab54bc5ef3d4f81"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "钟阳道中和酬辅元",
        "preface": "",
        "paragraphs": [
            "忽捧琼瑰俗眼惊，荷君深照旧交情。",
            "归心自喜双亲寿，拙计难酬厚禄荣。",
            "十舍路岐平野阔，几重村落霁烟生。",
            "羁游毎忆家山乐，况是花时到锦城。"
        ],
        "notes": "",
        "id": "2bc7f45c002cbc85159385343629dc8f"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送任遵圣之官富顺二首  其一",
        "preface": "",
        "paragraphs": [
            "千丈苍松出故林，乔枝成就古根深。",
            "栋梁须负平生用，霜雪难移此日心。",
            "月白曾经丹凤宿，风悲定有老龙呤。",
            "重岩复涧何缘幸，一旦家家得茂阴。"
        ],
        "notes": "",
        "id": "7b3f4b56092189101a556ebb06918f0d"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送任遵圣之官富顺二首  其二",
        "preface": "",
        "paragraphs": [
            "野鹤孤髙旧羽仪，超然殊不事卑飞。",
            "有心云路翺翔去，回首芝田迤逦归。",
            "白日漫教罗网密，红尘堪笑稻梁肥。",
            "仙家自有千年约，应许先生学令威。"
        ],
        "notes": "",
        "id": "113917ba87c07519befd68255566202a"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "竹枕",
        "preface": "",
        "paragraphs": [
            "不夸雕琢略磨砻，溪叟持来赠野翁。",
            "冰雪易侵毛髪际，尘埃难到梦魂中。",
            "消除暑愠宜无价，安养慵闲似有功。",
            "富贵人家应笑我，水晶新様极玲珑。"
        ],
        "notes": "",
        "id": "b632de93b8a01308742d8e19dbe841c4"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "次韵家渠州承议春阴",
        "preface": "",
        "paragraphs": [
            "春工用意本华鲜，气候阴沉未逞妍。",
            "风色送寒无甚雨，云容垂远又非烟。",
            "迁延莺舌应嫌巧，抑遏花心恐占先。",
            "稍待新晴纤翳廓，秾芳齐媚艶阳天。"
        ],
        "notes": "",
        "id": "a4c294358e33fad2d6b2dfa87393554b"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "官舍东偏海棠开最晚落亦后时以诗嘲之",
        "preface": "",
        "paragraphs": [
            "花到春深半已过，此花犹见满枝柯。",
            "传来芳信虽为晚，占得韶光却是多。",
            "爱惜锦文愁雨急，留连妆脸笑风和。",
            "后先荣谢人休问，且伴樽前一醉歌。"
        ],
        "notes": "",
        "id": "f07a3246fe8ff71ff7689b9bb20b67ca"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送秦漕归淮南",
        "preface": "",
        "paragraphs": [
            "袭得芝兰一室薰，更将三美向谁论。",
            "光辉自可夸僚友，契爱犹能及子孙。",
            "金节暂求康尔俗，锦衣归去大吾门。",
            "西南终是天涯远，却羡鸾凰集九阍。"
        ],
        "notes": "",
        "id": "bfadbca4131bd08a05a5aa87fa2f69f5"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "寄新宁黎叔蒨",
        "preface": "",
        "paragraphs": [
            "平日论交重久要，毎怀髙谊寸心摇。",
            "君恩最是忧民社，吏隐偏宜远市朝。",
            "谆诲伫闻流尺素，嘉篇频为寄琼瑶。",
            "笑言契阔劳生甚，别后堪嗟壮气消。"
        ],
        "notes": "",
        "id": "b49795b11d90496c284c8c17a07df376"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "寄周才叔",
        "preface": "",
        "paragraphs": [
            "天涯羁宦落蓬蒿，漫说平时器业髙。",
            "寒暖所逢皆物理，悲欢相较只秋毫。",
            "徒嗟壮士难行己，懒学风人便著骚。",
            "乐道养闲俱可羡，念君清谊甚魂劳。"
        ],
        "notes": "",
        "id": "0238291765a7d064a0efdbb5d250d014"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和周简州寄范蜀公三章  其一",
        "preface": "",
        "paragraphs": [
            "禁林元老忽西归，众谓西州此事奇。",
            "矰缴漫劳鸿去后，桑田未变鹤来时。",
            "一乡金帛皆沾惠，千载松楸得奉祠。",
            "预想年前至京国，子孙持酒献春祺。"
        ],
        "notes": "",
        "id": "72c36ff8e3d7681c1a1b1a083c83d04a"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和周简州寄范蜀公三章  其二",
        "preface": "",
        "paragraphs": [
            "春深归到锦江头，笑傲光阴已晚秋。",
            "内相贵名虽烜赫，山翁行李甚优游。",
            "诗中气格超摩诘，方外情怀类子休。",
            "南下有期风月爽，乡人从此望仙舟。"
        ],
        "notes": "",
        "id": "c96684d9c4284047e758da018abbfabe"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和周简州寄范蜀公三章  其三",
        "preface": "",
        "paragraphs": [
            "法从深严宠禄荣，清标素节两难并。",
            "有心报国虽谋国，无意求名又得名。",
            "道服岂烦垂宝带，安居何用饰华缨。",
            "秋风一夜乔林减，惟见松篁不变更。"
        ],
        "notes": "",
        "id": "82bafadea74c9d87f28fdef53745c8af"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "昨日",
        "preface": "",
        "paragraphs": [
            "昨日文书插羽毛，征夫连日整弓刀。",
            "云如野色随时惨，风作边声特地号。",
            "八阵威灵今可托，六州形势古称髙。",
            "西南久不闻金鼓，莫遣人人著战袍。"
        ],
        "notes": "",
        "id": "bd899d19a49c095e31151f025458d2fc"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "又赋二首  其一",
        "preface": "",
        "paragraphs": [
            "千里征蛮向不毛，坐筹先胜自三刀。",
            "井中蛙力狂虽跃，弓下猿声怯便号。",
            "草白见城羌蝶浅，月明闻角汉天髙。",
            "将军几日当雄捷，速把功书上赭袍。"
        ],
        "notes": "",
        "id": "79d62ce3bfb118b8286b96ec8c4e408d"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "又赋二首  其二",
        "preface": "",
        "paragraphs": [
            "忠胆轻生甚一毛，奇谋破贼锐于刀。",
            "横行容易平乌合，面缚须臾作犬号。",
            "霜甲共辉军帐冷，烟烽齐出戍楼髙。",
            "羌酋若也投降早，定得君王瑞锦袍。"
        ],
        "notes": "",
        "id": "52ee27492d26ab5e3337ed27460f0ca9"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "雪",
        "preface": "",
        "paragraphs": [
            "白金铺野玉堆簷，独上危亭喜再瞻。",
            "多积岂能填涧底，已髙犹未累山尖。",
            "碎声著物飘来急，寒色侵人霁后添。",
            "时节霏霏未还役，贼平消息愿重占。"
        ],
        "notes": "",
        "id": "5baae194b2e47703589c33611dac6b46"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "岷峨王髙士赍牟中秘墨帖来求跋自言能护真气炼大丹罹兵祸而辍同辈有志于斯事者皆然又言老人村凡二三百岁者亦皆死于兵嗟夫兵之祸生灵甚矣祸蜀则尤惨祸及髙士更不轻矣遂为之赋诗",
        "preface": "",
        "paragraphs": [
            "道人少日炼神形，兵祸俄乘竟不成。",
            "欠为黄庭判一死，所酬丹事又三生。",
            "眼看残尽鸡窠老，胆破宁寒犬舐盟。",
            "豹养虎攻嗟尔似，却求翰墨作虚名。"
        ],
        "notes": "",
        "id": "97a6bef52bcfa5c85657037c36cbdd8a"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "石泉道中和绵州通判李朝散见寄",
        "preface": "",
        "paragraphs": [
            "深僻崎危不厌过，欲将涓滴助恩波。",
            "蹑云髙步三休在，踏雪清寒一倍多。",
            "依约度溪投野店，逡巡扶杖历新坡。",
            "初春此去才旬日，屈指流年奈老何。"
        ],
        "notes": "",
        "id": "aef45e89141069c00aee92fd72419d92"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "有触",
        "preface": "",
        "paragraphs": [
            "三十余年齿士林，青纶一命鬓霜侵。",
            "策名虽动迟留叹，行已常存少壮心。",
            "月满涨潭清远梦，春归平野付长吟。",
            "前溪况亦称南浦，惜别情悰几倍深。"
        ],
        "notes": "",
        "id": "e48fd62ae968c81b000f0f00fe383bba"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "城西龙祠二首  其一",
        "preface": "",
        "paragraphs": [
            "市桥官柳翠阴垂，路向西郊驻彩旗。",
            "故事毎从遐俗尚，清欢又送晚春归。",
            "留连野色迟迟去，珍惜年华苒苒飞。",
            "老杜有诗殊有味，风光流转莫相违。"
        ],
        "notes": "",
        "id": "501f909f88616bf2538e3c651b69101d"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "城西龙祠二首  其二",
        "preface": "",
        "paragraphs": [
            "林密溪寒锦浦西，千年灵宇旧凭依。",
            "竹村迎路堪行乐，麦垄连云已应祈。",
            "诗将早从吟社去，游人暮到醉乡归。",
            "隼旟莫倦徘徊久，化日舒长未夕辉。"
        ],
        "notes": "",
        "id": "ec841d07bf4c24060fe8164c29e56120"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和赏申氏园海棠",
        "preface": "",
        "paragraphs": [
            "谁裁锦段碎文章，凭借春工便吐芳。",
            "自是多花宜少叶，肯教仙格有凡香。",
            "妆容试酒偏增丽，舞兴迎春拟作狂。",
            "使幕县庭虽甲乙，更饶邻圃借余光。"
        ],
        "notes": "",
        "id": "4bada058370bfbe32d4d66b6a2e21a4d"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和姚提举赏海棠",
        "preface": "",
        "paragraphs": [
            "晓雾笼花暖渐收，万枝难尽数花头。",
            "臙脂半为伤春淡，锦带翻因拂地羞。",
            "围饮旧风传乐国，纵吟清味属诗流。",
            "西园韶景真无价，红满池台月满楼。"
        ],
        "notes": "",
        "id": "e07dc9f5a07f89e2365cc6765093a19f"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和蜀守道中书事",
        "preface": "",
        "paragraphs": [
            "天恩流布下天津，沴气消除生气淳。",
            "昔虑早饥农失职，今逢赈惠泽如春。",
            "绥怀有术推儒者，全活为功类古人。",
            "贤杰一心沟壑起，翕然歌颂在生民。"
        ],
        "notes": "",
        "id": "ee358c1796cc71b469f13bdff4875087"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "题友人西行杂诗",
        "preface": "",
        "paragraphs": [
            "一官一集古称贤，未似西征五十篇。",
            "雅颂纯音流管磬，风骚余味到林泉。",
            "光生晓岫刊岷石，价踊春溪费锦牋。",
            "愧幸师门旧林教，得为家宝子孙传。"
        ],
        "notes": "",
        "id": "96a42c172301e5f04b44e286df9e8e93"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "读黜邪诏",
        "preface": "",
        "paragraphs": [
            "天诏丁宁逐佞柔，不须请剑复持矛。",
            "平生邪胆君前落，后世污名纸上传。",
            "宝鉴乍开消魍魅，正声才作罢离兜。",
            "便为葅醢何嗟及，贪得浮荣似食钩。"
        ],
        "notes": "",
        "id": "b75ad0d9291d736d712a7b79bb7b7131"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "晚倚南楼",
        "preface": "",
        "paragraphs": [
            "野情无限物无穷，一凭危楼又晚空。",
            "过雨郊原浑积翠，送春亭榭尚余红。",
            "烟光已属绡图上，湖影初归宝鉴中。",
            "飞鸟潜鱼应自得，倚栏小憩豁双瞳。"
        ],
        "notes": "",
        "id": "c462332bfa0c5097a373bbd928f0e171"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送张颖达屯田",
        "preface": "",
        "paragraphs": [
            "西风猎猎马骎骎，极目归途寄静呤。",
            "美玉自藏圭璧用，寒松偏有雪霜心。",
            "皆知旧德淹郎署，合宠耆儒镇士林。",
            "势利竞驰孤介少，为怀清谊动离襟。"
        ],
        "notes": "",
        "id": "4e70321ab35577e9e57029b06bb08d6f"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和寄治之少卿",
        "preface": "",
        "paragraphs": [
            "荣路层层满眼开，家山在望懒徘徊。",
            "霜侵客鬓须归去，尘拂朝冠是傥来。",
            "一棹绿波游不厌，三竿红日梦初回。",
            "更闻觞咏同幽趣，应少闲人可预陪。"
        ],
        "notes": "",
        "id": "54068f3ac11bb8f7d0c0cab2af1b3254"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送张静之少卿东归",
        "preface": "",
        "paragraphs": [
            "礼寺居卿宠搢绅，若求清议尚沈沦。",
            "三千里外甘投足，四十年前已化鳞。",
            "何必万锺如己欲，好将一笑寓天真。",
            "当时共献藏珠赋，寿考康宁有几人。"
        ],
        "notes": "",
        "id": "81df5ebd6c591a71881863e39f7a5712"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "象棋二首  其一",
        "preface": "",
        "paragraphs": [
            "咫尺楸枰计虑深，偶缘嬉戯便交侵。",
            "纵横各有往来道，胜负岂无名利心。",
            "终局漫夸兵得地，在宫浑倚士如林。",
            "安危成败何殊此，付与闲人为讨寻。"
        ],
        "notes": "",
        "id": "0c04f6d3d3de9c32133f4b0d0d27f67f"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "象棋二首  其二",
        "preface": "",
        "paragraphs": [
            "星布重重阵脚深，不须轻敌事相侵。",
            "渡河虽藉奇兵势，对垒难知老将心。",
            "酬酢巨杯宜燕席，消磨永日称山林。",
            "呼卢格五前贤有，莫笑年来共讲寻。"
        ],
        "notes": "",
        "id": "a773d8ded82c9d1c43ebbda8ea51d840"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送杨圣愈口中赴益倅",
        "preface": "",
        "paragraphs": [
            "画辕曾记到西州，莫为题舆厌滞留。",
            "官况优如支郡乐，风光浑似昔年游。",
            "日无余事知闲暇，时有清呤竞唱酬。",
            "政绩易成恩典在，天涯不觉两经秋。"
        ],
        "notes": "",
        "id": "887d1856f92fda78febd7cc23b4333b4"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "寓意",
        "preface": "",
        "paragraphs": [
            "夕阳芳草自天涯，倦客何须感物华。",
            "无计可能逃世网，有心刚欲慕诗家。",
            "将烹谁惜能鸣鴈，安足翻成强画蛇。",
            "白髪渐多瞳渐翳，少年相见莫揄揶。"
        ],
        "notes": "",
        "id": "0261a841288a2f63a4123d52576e5572"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "秋郊",
        "preface": "",
        "paragraphs": [
            "西风萧瑟动年华，村望犹将景物夸。",
            "山色半随云势断，浮光多被竹阴遮。",
            "社前归兴双飞燕，雨后新声几处蛙。",
            "万里桥南亦如此，十分有意作农家。"
        ],
        "notes": "",
        "id": "42d0db90665a55989ca8d1ce02bb06d4"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "寄唐君益",
        "preface": "",
        "paragraphs": [
            "秋日晴如春日迟，山间水际尽光辉。",
            "江湖顿减骚人咏，父老争夸太守归。",
            "岁晚莫惊松易叶，时来又见锦为衣。",
            "门前行马虽崇峻，应许衰翁一叩扉。"
        ],
        "notes": "",
        "id": "59b72033a8f21d52ba86f65d67ab111c"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "广安鹿呜燕送诸进士",
        "preface": "",
        "paragraphs": [
            "文章得隽自雄飞，平地青云有路岐。",
            "劝驾寂寥惭汉诏，升歌仿佛见周诗。",
            "九秋烟雨登临日，三月风雷变化时。",
            "回首不须题竞渡，锦标争胜已先知。"
        ],
        "notes": "",
        "id": "24a0a15a82873a8233ac60d9901c45e5"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "次韵李才元舍人二首  其一",
        "preface": "",
        "paragraphs": [
            "求闲得请信贤哉，曾历星垣侍从来。",
            "标节向人清似玉，纷华于己冷如灰。",
            "仙坛露重吟怀爽，禅榻风轻睡眼开。",
            "昨日寻梅奉谈笑，竹轩松坞共徘徊。"
        ],
        "notes": "",
        "id": "5bed89c43acf6edaf77ea78e5797ee90"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "次韵李才元舍人二首  其二",
        "preface": "",
        "paragraphs": [
            "当年累疏彻尧廷，不为虚名自得名。",
            "霜雪盛来松秀茂，风波散后水澄清。",
            "红尘渐与高情隔，绿髪应随喜气生。",
            "否泰卷舒公自悟，不须端䇲问君平。"
        ],
        "notes": "",
        "id": "52a221af6dc1fd61a229a0d9362939a6"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "致政侍郎知郡学士赓和诗凡数篇谨用元韵寄呈知郡学士",
        "preface": "",
        "paragraphs": [
            "玉色诸儿馥若兰，彩衣想见日承颜。",
            "尘缨远濯沧浪水，燕几深居畏垒山。",
            "俗眼漫讥身察察，人情方喜志闲闲。",
            "夕阳归兴随飞鸟，真意无人语此还。"
        ],
        "notes": "",
        "id": "674bdbb23da8e2b6bb4aa9c1541ecae2"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "游交城石壁寺二首  其一",
        "preface": "",
        "paragraphs": [
            "十里萦纡路转山，山城深入翠微间。",
            "何年胜地云霞老，终日清风歳月闲。",
            "池上蛰龙方隐伏，岩前游客暂跻攀。",
            "却嗟鸾绰遗居在，难向空堦一叩关。"
        ],
        "notes": "",
        "id": "bc97af0bf14e64699274cfe3fc4e7ba5"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "游交城石壁寺二首  其二",
        "preface": "",
        "paragraphs": [
            "山僧何事下山迎，步彻山腰到寺庭。",
            "清梵一声沈夕籁，碧岚千幅展春屏。",
            "自惭缰锁非真赏，乍见林泉似独醒。",
            "回首暮钟留恨处，断烟层霭倍青青。"
        ],
        "notes": "",
        "id": "3694f575a1b506fe3add7dab23feb3af"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "题信相院林亭",
        "preface": "",
        "paragraphs": [
            "深静禅门秋复春，不知门外是红尘。",
            "满庭修竹有君子，终日好风如故人。",
            "曲径最宜巢翠羽，澄潭犹足养纤鳞。",
            "年年寓泊知闲味，毎谢林泉作四邻。"
        ],
        "notes": "",
        "id": "5996b4ff1957b42d3fc2445d07c0f360"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "按视麋枣堰次韵",
        "preface": "",
        "paragraphs": [
            "郊原气象欲迎春，祠下乔林秀色匀。",
            "数里旧防能御患，二江流水不迷津。",
            "舆言此日蒙深利，惠政当时念远人。",
            "公意勤勤议增筑，又逢贤杰继芳尘。"
        ],
        "notes": "",
        "id": "0c852e6ec44f0435038d0f65054c8557"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "麋枣道中",
        "preface": "",
        "paragraphs": [
            "藩政雍容虑在民，暂行千骑按江津。",
            "寒侵客袂逢轻雨，翠拂林梢觉浅春。",
            "极望风光迷绿野，纵吟怀抱脱红尘。",
            "愿公改作刘公堰，留得嘉名谕蜀人。"
        ],
        "notes": "",
        "id": "2115e6da7fcbe61feae610c60e1667ca"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "松",
        "preface": "",
        "paragraphs": [
            "游人何事种芳菲，试把庭松较盛衰。",
            "得地不将天质改，有心惟与歳寒期。",
            "一轩野色栽培后，十月霜华秀茂时。",
            "造化果能周及物，亦须千丈引乔枝。"
        ],
        "notes": "",
        "id": "52a121a4bc9e5dbc3ac6f83ff502d5a6"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "遣兴",
        "preface": "",
        "paragraphs": [
            "毎嗟无计远红尘，愿读仙书学养真。",
            "收得寸心清似水，放教双鬓白于银。",
            "功名见误回头晚，风物相惊满眼新。",
            "一卷黄庭有深趣，诵持聊以爱吾身。"
        ],
        "notes": "",
        "id": "082ea98517d268354d096313311a7bda"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和李宝文紫庭玉节花",
        "preface": "",
        "paragraphs": [
            "云枝玉蘂两难加，应是殊庭种此花。",
            "地产有时呈秀异，仙标无意竞繁华。",
            "已持宝瑞传君命，更拥香幢送道家。",
            "若预景文方物志，定先群卉赞祥葩。"
        ],
        "notes": "",
        "id": "7e176c5484d80fbd5022187b06ffe503"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送李宝文还朝",
        "preface": "",
        "paragraphs": [
            "使华西指主恩深，又见鳌头此镇临。",
            "十载星霜皆化日，百城桃李尽秾阴。",
            "层霄自得翺翔路，止水难摇淡静心。",
            "全蜀苍黔共倾耳，即闻和气入薰琴。"
        ],
        "notes": "",
        "id": "2b2383ed994a6cb01c62eb8e3e46cbc3"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "古松馆",
        "preface": "",
        "paragraphs": [
            "大字新题重古松，标题不与众人同。",
            "何年直干藏山驿，半夜寒声满道宫。",
            "并秀雅宜云壑外，相逢最爱雪霜中。",
            "秋深纵使乔林减，未许坚姿坠晚风。"
        ],
        "notes": "",
        "id": "ed4290ba21363a9cad528fc7270d86db"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和郄仲辅开化寺三首  其一",
        "preface": "",
        "paragraphs": [
            "寺在西山第几重，山僧相遇喜相容。",
            "寂无尘虑到禅室，瞥有秋声来野松。",
            "已恨夕阳催返辔，又过危磴听残钟。",
            "烟霞更约他时望，未必高怀负翠峰。"
        ],
        "notes": "",
        "id": "7e0172e0447fae06d708ad0950e0bcc6"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和郄仲辅开化寺三首  其二",
        "preface": "",
        "paragraphs": [
            "目前尘坌最重重，乍见名山喜动容。",
            "选胜道装堪著屐，谈禅麈柄亦挥松。",
            "千寻急欲攀秋径，十里犹闻击午钟。",
            "下得峦林又牵俗，特书归恨寄晴峰。"
        ],
        "notes": "",
        "id": "90b60c64516be427bb9cdf83692043f2"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和郄仲辅开化寺三首  其三",
        "preface": "",
        "paragraphs": [
            "烟岚深处几千重，难向丹靑写物容。",
            "层阁试凭窥百里，函经慵读倚双松。",
            "乔林乍响因秋籁，栖鸟频惊为晚钟。",
            "莫笑下山犹怅望，浪仙平昔爱三峰。"
        ],
        "notes": "",
        "id": "9c0bf00dda1b5bf0b486bf50e7f412dc"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送钱端履归二曲",
        "preface": "",
        "paragraphs": [
            "君去金渊十五春，暂归翻是客中身。",
            "千年丘垄胜当日，两世亲朋无几人。",
            "麈尾幸能销白书，马蹄还厌踏红尘。",
            "锦衣会有重来约，应笑衰翁漉酒巾。"
        ],
        "notes": "",
        "id": "b564202d624c383cb23cc78906c27057"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "晚饮",
        "preface": "",
        "paragraphs": [
            "霁景宜将远眼看，绿阴垂地已春阑。",
            "山巓日出方乘暖，峡口风来又作寒。",
            "老去心情非往事，闲中谈笑有余欢。",
            "玉盘四照江如练，忍对澄辉不倚阑。"
        ],
        "notes": "",
        "id": "cecafd0ec3a5d764593ea1a09957d59c"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送文达甫赞善",
        "preface": "",
        "paragraphs": [
            "洪河一曲晋溪滨，自有余波及四邻。",
            "循吏风声今慕昔，淡交情味故如新。",
            "江山极目登临远，岁月惊心聚散频。",
            "无限名园费吟赏，化工偏与洛阳春。"
        ],
        "notes": "",
        "id": "7ccc8ddf0f8270f8aff7d0d55a4640de"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和成都转运判官孙圣微见寄",
        "preface": "",
        "paragraphs": [
            "文章平昔擅才名，使指于今总列城。",
            "甲乙常联榜中第，东西俱作剑南行。",
            "清吟愈觉交朋厚，老别难堪岁月惊。",
            "惟喜归途近霄汉，吾乡留得是嘉声。"
        ],
        "notes": "",
        "id": "4db7bea59ea0814986d3d60855943bd3"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和重己晚菊三首  其一",
        "preface": "",
        "paragraphs": [
            "众菊争开此独迟，已过重九见新枝。",
            "自甘化力均先后，不与春芳较盛衰。",
            "秀蘂渐繁微雨夜，清香终在早霜时。",
            "诗人未便移青眼，会有金樽是己知。"
        ],
        "notes": "",
        "id": "784a96585dc16aee91c5afb56a351df9"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和重己晚菊三首  其二",
        "preface": "",
        "paragraphs": [
            "花开虽晚莫嗟迟，落尽千葩发几枝。",
            "清露有恩殊未报，寒风无赖不能衰。",
            "幽芳自占三秋景，真赏堪同九日时。",
            "蝶少蜂愁人事别，餐英独有屈平知。"
        ],
        "notes": "",
        "id": "4d5c100d4aec9178f144c43cdde16e1b"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和重己晚菊三首  其三",
        "preface": "",
        "paragraphs": [
            "仙翁培种一何迟，点缀黄金更满枝。",
            "秋色已高方秀茂，物华皆老未凋衰。",
            "几多俗客慵留意，无限妖花笑后时。",
            "独向风霜对松竹，洁清标格自相知。"
        ],
        "notes": "",
        "id": "2755917bad131260bedb5d1f84c6608c"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "闻说一首寄与可为尧夫作",
        "preface": "",
        "paragraphs": [
            "闻说蓬仙作小麾，湛恩从此破群疑。",
            "平生直道宜三黜，自古周防用四知。",
            "松竹何尝凋晚秀，稻梁应且续朝饥。",
            "不须利口归豺虎，皎皎清穹未易欺。"
        ],
        "notes": "",
        "id": "f5cf61f22d8f27c1e77469392668e138"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "次韵赠陈季常",
        "preface": "",
        "paragraphs": [
            "一尘殊不挂胸中，标韵高闲辩论雄。",
            "诗得江山深有助，道因橐籥易为功。",
            "平生拟效漆园吏，何日相逢黄石公。",
            "可惜壮年长策在，却陪明月与清风。"
        ],
        "notes": "",
        "id": "8613152a995a7ab38aedb538c90f95df"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "伏日池上二首  其一",
        "preface": "",
        "paragraphs": [
            "尘氛不到此池亭，庚伏长来驻旆旌。",
            "波荡画船冲岸急，露明翠盖遇风倾。",
            "一先有得棋频胜，众乐无嫌酒屡行。",
            "红日渐低钟鼓近，路人歌笑望专城。"
        ],
        "notes": "",
        "id": "a063de187f589b46ef024e0d41417bcc"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "伏日池上二首  其二",
        "preface": "",
        "paragraphs": [
            "南风时起有余温，晷影炎炎势欲焚。",
            "堤上游人皆乐俗，坐中豪客少将军。",
            "深思阔沼生冰色，尤畏晴霞散锦纹。",
            "待得清凉到襟袖，断烟重叠送西曛。"
        ],
        "notes": "",
        "id": "0de7261bce8b9525eae17ab13ab93f9c"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "题致仕袁成均燕申亭",
        "preface": "",
        "paragraphs": [
            "挂冠归后爱林泉，择地为亭欲看山。",
            "清画绝无尘坌到，白云常与性情闲。",
            "诗书教子雍容外，琴酒娱宾笑傲间。",
            "堂构不隳门有庆，彩衣终约锦衣还。"
        ],
        "notes": "",
        "id": "cd50c5ac75e65025df74df2b28ca74f1"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送李宝之",
        "preface": "",
        "paragraphs": [
            "流落文场晚得名，十年犹未脱铨衡。",
            "轩昂本为太平起，愤叹却因多难成。",
            "方略满怀期树立，尘埃蒙袂且将迎。",
            "由来不遇须藏器，岂是佯愚学宁生。"
        ],
        "notes": "",
        "id": "23317ff75e71d59aaf1830bfc4da38d8"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送修孺归通泉用陈图南韵",
        "preface": "",
        "paragraphs": [
            "猿鹤皆飞昔日声，安车归去路岐平。",
            "高怀无累能知止，半禄虽微亦代耕。",
            "林下光阴尤觉永，环中气象有余清。",
            "尘埃满抱华颠客，笑指泉山羡此行。"
        ],
        "notes": "",
        "id": "e5b0688b026c6c9e11a3138d4a3da05c"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "次韵送人有感",
        "preface": "",
        "paragraphs": [
            "三月山城送客时，山头芳草又离离。",
            "红尘道路今犹古，清酒罇罍乐胜悲。",
            "乡外忽摇怀远意，坐中聊赋惜春诗。",
            "洛阳风景别来久，应属少年游侠儿。"
        ],
        "notes": "",
        "id": "44e11cecc2eca14c4597af564cdab470"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送交代茹安礼二首  其一",
        "preface": "",
        "paragraphs": [
            "平日阳和已浃民，浪驰幽迹绍芳尘。",
            "芝兰秀品推前辈，桃李清阴及后人。",
            "谆诲有闻知契厚，纵谈无间觉情亲。",
            "去思从此凭何慰，待刻铭词上翠珉。"
        ],
        "notes": "",
        "id": "99466c0f8205aa646b76bc74cd8ef6cc"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送交代茹安礼二首  其二",
        "preface": "",
        "paragraphs": [
            "越溪春水碧迢迢，岷岫晴岚翠欲飘。",
            "故国风光频梦断，殊乡景物易魂销。",
            "何时执友无暌索，此日长亭倍寂寥。",
            "把酒送君同一醉，羡君东去客心摇。"
        ],
        "notes": "",
        "id": "673cc0a8b94e431bcf64f08e3d5c8fe4"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送曹宪州",
        "preface": "",
        "paragraphs": [
            "山头红日照红旌，祖席仍歌塞上行。",
            "慷慨有心终破敌，燕闲无事暂专城。",
            "朔风动色骅骝健，秋水澄光宝剑轻。",
            "万一羽书飞到郡，定烦方略取功名。"
        ],
        "notes": "",
        "id": "fdbde0a94bc10b0ba8f3e6903c2b6f6a"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送范庠博",
        "preface": "",
        "paragraphs": [
            "十载闲经紫塞秋，辟书连上得君留。",
            "一身已共冰壶洁，八法堪同墨宝收。",
            "寿几欢心怜彩服，诗庭虚席待良筹。",
            "古今京洛风埃甚，去有亨途莫倦游。"
        ],
        "notes": "",
        "id": "caa3ad206b46ca5607d539c6d0606b1a"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "再和送李大夫",
        "preface": "",
        "paragraphs": [
            "莫听滩前涨水声，少迟樽酒话平生。",
            "堪嘉祁老初辞位，却笑樊须欲问耕。",
            "落日望君三舍远，西风惠我一襟清。",
            "江流自在悠哉兴，得得回船十里行。"
        ],
        "notes": "",
        "id": "ea0962c17e8e29950cbf06a6093cbe25"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送永康司理张思纯东归",
        "preface": "",
        "paragraphs": [
            "曾把丛蓍叩大钧，少逢升渐屡逢屯。",
            "平生道在惟藏器，今日途穷耻问津。",
            "万事感怀归白髪，九衢欺客是红尘。",
            "何须便作林泉计，未必文章误此身。"
        ],
        "notes": "",
        "id": "45cc8368f0cb4f1de8974e2afd6fdf4f"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送秭归胡宜甫",
        "preface": "",
        "paragraphs": [
            "京洛前年困客尘，孤舟今去楚江滨。",
            "位无高下在行己，邑有政刑宜福民。",
            "人子欢心怜白髪，壮夫幽抱感青春。",
            "弦歌已治庭闱乐，休说穷通问大钧。"
        ],
        "notes": "",
        "id": "d4ff4387f14c00b392a0c19f5c66aae9"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送淳于温其",
        "preface": "",
        "paragraphs": [
            "五陵豪客揽归鞍，行矣休嗟蜀道难。",
            "世治不须专将阃，才雄自可陟诗坛。",
            "虎符金印亨途在，夜笛秋琴逸气安。",
            "至宝投人犹按剑，慎将骚雅载毫端。"
        ],
        "notes": "",
        "id": "faa7e833f74cf67f597fac4c301cf8dd"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送道粹",
        "preface": "",
        "paragraphs": [
            "泛交如面颇纷纷，珍重贤豪有所存。",
            "高论向人须药石，壮心于俗不寒温。",
            "已怀忠孝归儒术，誓取功勋袭将门。",
            "蜀道阻长秦塞阔，夕阳芳草最销魂。"
        ],
        "notes": "",
        "id": "0fdec62db574f261c2432e325aecb879"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "大享肆赦府帅赋诗次其韵",
        "preface": "",
        "paragraphs": [
            "运际重熙讲克禋，祖宗严配答慈仁。",
            "典章备物该三代，殿宝殊名应五辰。",
            "早岁侍祠曾受嘏，外方留镇屡颁春。",
            "皇恩更远皆宣布，自此祥风起八垠。"
        ],
        "notes": "",
        "id": "dbd825c29b969c900772eb53745595b7"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "答文通即席见及",
        "preface": "",
        "paragraphs": [
            "春华秾处客心阑，俗事劳劳近万端。",
            "嘉景良朋岂常遇，清诗浊酒暂相欢。",
            "飘零宦况诚非欲，烜赫名途未易干。",
            "惜别恋游深意在，寄声弦上约谁弹。"
        ],
        "notes": "",
        "id": "3ece1fbcfd3cd1c379f0d78157689c00"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "喜文通西归",
        "preface": "",
        "paragraphs": [
            "毎记江头举别觞，别来如昨几炎凉。",
            "年华莫问当时水，鬓髪皆添近日霜。",
            "伏枥已甘常蹭蹬，凌云犹滞远翺翔。",
            "羡君标韵终萧洒，恰是花开到故乡。"
        ],
        "notes": "",
        "id": "cc73a8d5c731f20cd0bc28b8680719f6"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "喻明仲自成都宪使领漕湖北",
        "preface": "",
        "paragraphs": [
            "荆楚旬宣盛事夸，十年重复赋皇华。",
            "更弦已见调疏越，切玉犹须试镆鎁。",
            "随手春风飘塞下，回头膏雨润天涯。",
            "亲闻父老慇懃说，沟壑沾恩数百家。"
        ],
        "notes": "",
        "id": "32645a41aa17325b5876c4e12785f3cf"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "寄眉守黎希声",
        "preface": "",
        "paragraphs": [
            "千骑骎骎出锦城，乡人翘首望先生。",
            "二年为郡应须乐，数日游山已快晴。",
            "泉石有谁陪道话，云霞无限惬诗情。",
            "红尘拂袂良朋少，时向西风愿寄声。"
        ],
        "notes": "",
        "id": "211d7d910fb9a71628ea5bb10a2eca28"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送戴正仲大夫归玉局",
        "preface": "",
        "paragraphs": [
            "请得琳宫别未央，西行行色重增光。",
            "官曹冷淡如逋客，风物鲜明类故乡。",
            "归去林泉谋已定，闲中诗酒味偏长。",
            "市桥侧畔邻居日，应许过从亦道装。"
        ],
        "notes": "",
        "id": "fe98ed2839495224b75780e17399e31d"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送陈正臣游昌元",
        "preface": "",
        "paragraphs": [
            "三月狂风不惜春，客愁千斛付行人。",
            "平生操履由吾道，何日安闲遂此身。",
            "陌上纷华空白昼，山中气味少红尘。",
            "归来必遇求贤诏，莫向穷途苦问津。"
        ],
        "notes": "",
        "id": "8dfaa63d5c95d061844e51a5483c20bd"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "答赵宾与同年见寄",
        "preface": "",
        "paragraphs": [
            "羡君方寸最澄清，何必沧浪更濯缨。",
            "玉麈纵谈聊入幕，锦衣归养自专城。",
            "交情久似乔松茂，诗兴浓如皎月明。",
            "阅味来章佩勤好，却惭尘耳听咸茎。"
        ],
        "notes": "",
        "id": "96136eb57f89293cdba7ef985db543ff"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和子瞻寄希声二首  其一",
        "preface": "",
        "paragraphs": [
            "通江山水甲岷川，和气融融满四边。",
            "儒者易成千里政，乡人近得两重天。",
            "金罍浅饮虽歌舞，玉麈高谈尽圣贤。",
            "不是春秋为冷学，借留何计及三年。"
        ],
        "notes": "",
        "id": "825dfc703aed6b2201a4561723693411"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和子瞻寄希声二首  其二",
        "preface": "",
        "paragraphs": [
            "海势茫茫会百川，一麾正在海西边。",
            "鸿收迅翮方栖渚，鹤吐清音自彻天。",
            "落笔尽降诗里将，放怀常对酒中贤。",
            "及锋急用应非晚，留滞红尘已数年。"
        ],
        "notes": "",
        "id": "33e1d169b773d4e4c647e7b0611ac402"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和信夫屯田疾间偶作二首  其一",
        "preface": "",
        "paragraphs": [
            "安居无事莫兴嗟，聊放高情喜溢涯。",
            "揽照不惊头染雪，读书未信眼生花。",
            "讴吟罢后诗筒减，方论搜来药剂加。",
            "见说道心从此壮，几因清梦到仙家。"
        ],
        "notes": "",
        "id": "683e586b12c7572397bb9e39ae94a0b7"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和信夫屯田疾间偶作二首  其二",
        "preface": "",
        "paragraphs": [
            "仕路浮沈不足嗟，到头何处是津涯。",
            "庭中度日多无事，湖上经年各有花。",
            "熟焙春芽香不散，轻澄腊醑味偏加。",
            "凭君莫赋思归引，一郡相欢似一家。"
        ],
        "notes": "",
        "id": "a83736d84a52c7bd6aef46868ea31ac8"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和王霁太博见寄",
        "preface": "",
        "paragraphs": [
            "惜别心情彼此难，想君归去自能安。",
            "轻舟荡桨依平岸，快水流冰下险滩。",
            "梦到亲闻方岁晚，路迎江国少春寒。",
            "牡丹时节西园醉，不得相同一倚阐。"
        ],
        "notes": "",
        "id": "688d41bd3c94ab7a9b0b012c02268316"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送皇甫秉彛殿丞",
        "preface": "",
        "paragraphs": [
            "征车千里极关河，特遣离怀赋绿波。",
            "晚节不随华髪变，归装还载异书多。",
            "云霄有约增攀望，文酒相逢异啸歌。",
            "若相清朝许投笔，生平孤剑愿重磨。"
        ],
        "notes": "",
        "id": "d2b9448a9a3bf6681d4eb77cebb0cf37"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "戢武堂书事和韵",
        "preface": "",
        "paragraphs": [
            "永日华堂静掩扉，道腴深味敌珍肥。",
            "一轩有景诗求胜，十邑无尘寇慑威。",
            "雅性自髙闲去乐，泛交难合信来稀。",
            "诵君清句知君意，祗任天真不任机。"
        ],
        "notes": "",
        "id": "7c3bc56ff682105edded593562fd18a9"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和董奉议喜雨",
        "preface": "",
        "paragraphs": [
            "需云廿泽为时来，间作雄风鼓迅雷。",
            "信有威灵周阖境，应无偏党限枯荄。",
            "满山和气卷舒易，一夜丰年消息回。",
            "愆亢霖霪皆吏责，幸凭神力庇凡材。"
        ],
        "notes": "",
        "id": "8de6066f8fdaa8d877b34ad5b67cbc4e"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "提举道祖监丞爱灵隐泉之景因广其地可置坐席赋诗见贶极有雅味次韵奉谢",
        "preface": "",
        "paragraphs": [
            "𪩘溜涓涓在目前，更开余地助宾筵。",
            "方池可鉴无深浅，罇酒相逢有圣贤。",
            "每为野情贪胜概，暂凭清味涤尘缘。",
            "何时学得琴书趣，一写林间石上泉。"
        ],
        "notes": "",
        "id": "cecb5ac21d4bbf2b1f4d81096c475e2f"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "登兜率寺阁次薛道祖韵",
        "preface": "",
        "paragraphs": [
            "乘闲极望兴悠哉，远眼宜于此处开。",
            "危磴直穿修竹径，虚窗深占白云堆。",
            "江湖有景侵平野，栋宇何年倚巨材。",
            "自是登髙乃能赋，谁嗟古往与今来。"
        ],
        "notes": "",
        "id": "31d4e2c0fd356e8565cb137db6983197"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "道祖访赵太宾旧居惜其荒毁慨然赋诗有怀贤念往之深意次韵",
        "preface": "",
        "paragraphs": [
            "经济书成秘府收，依然蓬荜在岩丘。",
            "凄凉往事慵开卷，想像髙风合倚楼。",
            "山色无言终日见，泉声有恨为谁留。",
            "怀贤访古闲中味，宜与诗人作胜游。"
        ],
        "notes": "",
        "id": "ba931ca00392b6b265e2647555d6544c"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "道祖示及远祖刻像及唱和佳什次韵",
        "preface": "",
        "paragraphs": [
            "山深县古蜀江滨，往哲声华尚未湮。",
            "物外低昂应绝品，榜间廋硬亦通神。",
            "名称三鳯古为瑞，书倣二家今有人。",
            "首唱继酬皆盛事，通泉从此识阳春。"
        ],
        "notes": "",
        "id": "5074f97f5e4324569927f9d6ad3a0db4"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "清风阁晚景",
        "preface": "",
        "paragraphs": [
            "晚际闲将景物看，郡人休笑苦凭阑。",
            "远山露色知晨霁，素月笼光报夜寒。",
            "野烧顺风穿绝顶，渔舟随浪转长滩。",
            "故乡回首七百里，归去不辞行路难。"
        ],
        "notes": "",
        "id": "0be652c350314d0d808a17d707130024"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "伏承原伯安抚侍郎为江雨所阻未即会见远寄雅章深叙勤眷次韵奉答",
        "preface": "",
        "paragraphs": [
            "凭髙日日望交游，方寸飘如一叶舟。",
            "文酒相从期赋咏，江山何事尚迟留。",
            "洲中橘熟辉晴昼，潭上花繁送暮秋。",
            "南路士民应有语，旌麾早晚到吾州。"
        ],
        "notes": "",
        "id": "6a9c01472598b5a26291f23828e2b760"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和寄景仁致政侍郎",
        "preface": "",
        "paragraphs": [
            "文章道德有源流，进退潇然信自由。",
            "身在禁林方倚望，年侵老景便归休。",
            "素云收雨还层岫，劲柏凌霜茂晚秋。",
            "何日家山纵吟赏，闲中情味更优游。"
        ],
        "notes": "",
        "id": "ab26c434cef0ae8ccf7a5647a658191e"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "榴花",
        "preface": "",
        "paragraphs": [
            "十分红色占亭台，不恨春风不许开。",
            "折叠染成随日丽，芳菲过后为时来。",
            "赋诗多是题千叶，醸酒谁能饮百杯。",
            "翠蕚丹须无计学，佳人屡把绛纱裁。"
        ],
        "notes": "",
        "id": "73802821cbf6a781779240191b5fa6b7"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "残叶和韵",
        "preface": "",
        "paragraphs": [
            "秋光何事易陵侵，不许芳条展茂阴。",
            "晓色向风生别意，夜声随雨入愁吟。",
            "已嗟禽鸟幽栖浅，渐失园林几处深。",
            "荣谢循环都物理，肯将零落动予心。"
        ],
        "notes": "",
        "id": "d5ed8c5ab5bc44a338e3842289503716"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和礼部孔经甫斋宫三首  其一",
        "preface": "",
        "paragraphs": [
            "试思离合数光阴，日月消磨世累侵。",
            "晚岁心怀如止水，旧交情分敌兼金。",
            "相从不厌春坛远，共语谁知夜漏深。",
            "频阅来书谕勤意，愧无青玉报璆琳。"
        ],
        "notes": "",
        "id": "a01d58ec4ca420f4d63d21a09aa60a17"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和礼部孔经甫斋宫三首  其二",
        "preface": "",
        "paragraphs": [
            "读书到老应成癖，了事他人莫笑痴。",
            "敲印旧曹烦夜直，看花新句感春熙。",
            "已闻骐骥腾千里，应许鹪鹩附一枝。",
            "荐牍屡交虚席久，埙篪应喜共君吹。"
        ],
        "notes": "",
        "id": "c16ef1375672038f4a1151d7b8370f99"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和礼部孔经甫斋宫三首  其三",
        "preface": "",
        "paragraphs": [
            "尝驰别乘走龙沙，过尽春寒始到家。",
            "已置功名如外物，只凭诗酒作生涯。",
            "回头忽上青云路，洗眼重看紫禁花。",
            "百日丝纶君定掌，文章从此灿朝霞。"
        ],
        "notes": "",
        "id": "8cbc7f7760694bfb80bdd130ececd941"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "瑞圣园斋宫",
        "preface": "",
        "paragraphs": [
            "苑钥重开不禁阑，眼前芳景未凋残。",
            "仙花笑日欲争媚，禁柳受风疑怯寒。",
            "诗兴似春多丽藻，斋心如水自澄澜。",
            "凭君赋尽园中景，免向绡图指点看。"
        ],
        "notes": "",
        "id": "e69e4268e3915cf9afe6bced77327d99"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "致斋北园因记旧游书呈经甫",
        "preface": "",
        "paragraphs": [
            "斋馆深沈旧苑开，尝从祀事偶参陪。",
            "故人已步青云去，倦客还寻紫陌来。",
            "清景暂将尘虑涤，流年长恨物华催。",
            "唱酬不讲诗情懒，独对风光彊剪裁。"
        ],
        "notes": "",
        "id": "c0fb297fee92b120952f56b389a080a8"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "与台中同饮答谏院王明叟",
        "preface": "",
        "paragraphs": [
            "休沐无多欵聚难，暂留佳客解朝冠。",
            "𫚥头泛酒罇前乐，麈尾生风席上寒。",
            "陪集敢夸言路盛，诙谐渐觉醉乡寛。",
            "敲门又报青蒲信，捧得新诗似执桓。"
        ],
        "notes": "",
        "id": "5ca11fcf7ef0f9f28c6d48474f01d35e"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "再和",
        "preface": "",
        "paragraphs": [
            "温风一袖己董然，燕坐何须更整冠。",
            "沈李杯盘聊避暑，饮冰怀抱暂生寒。",
            "纵谈无间情相照，清句难酬韵不寛。",
            "莫笑未曛车马散，尝闻陈仲讽齐桓。"
        ],
        "notes": "",
        "id": "db1cda09b7d71e6702ce2596310b1910"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "同文馆诸君游金明池",
        "preface": "",
        "paragraphs": [
            "春风拂拂动轻阴，四望欢声杂雅音。",
            "人在华胥无限乐，路经蓬岛几重深。",
            "潜鳞可羡游灵沼，巧舌时闻转上林。",
            "况有赐罇堪一醉，百愁从此定消沈。"
        ],
        "notes": "",
        "id": "d4bdb2bfacf4b7cf6b12d5a65467bc60"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和观瑞圣宫殿有感",
        "preface": "",
        "paragraphs": [
            "属车何日泛尘清，旧苑沈沈隔禁城。",
            "别殿未闻天跸响，华封常听宝鸾声。",
            "禽鱼欲遂灵台乐，燕雀终期大厦成。",
            "敢告冬官举常职，莫将池籞等闲轻。"
        ],
        "notes": "",
        "id": "21cd293e878c95ab2b7e31c7109342b1"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "次韵芸叟燕琼林苑",
        "preface": "",
        "paragraphs": [
            "御水休论九曲池，宫花争发万年枝。",
            "长虹驾浪人间去，大翼乘风海际垂。",
            "均被上恩容燕集，共怜嘉景事游嬉。",
            "愿公早献金明赋，纪述吾朝全盛时。"
        ],
        "notes": "",
        "id": "1fc890c7ab19b605144f708078b520dc"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和芸叟左司被资治通鉴之赐感事赋诗",
        "preface": "",
        "paragraphs": [
            "庙席词林一二臣，校雠撰述体惟均。",
            "圣心欲以古为鉴，史法有如王次春。",
            "神武略中书事类，天和览后得名新。",
            "羡君受此传家宝，遗与儿孙似昔人。"
        ],
        "notes": "",
        "id": "a1b95d17efced1129286fff421a8f481"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和彦常舍人元夕扈从二首  其一",
        "preface": "",
        "paragraphs": [
            "东风将暖不鸣条，霁景曈曈薄雾销。",
            "五队绣衣华广陌，一声天跸振层霄。",
            "清尘少拂鸾旗动，紫气长随凤盖飘。",
            "向晚都人相与语，更夸明日似今朝。"
        ],
        "notes": "",
        "id": "a868155f16a6df86fcdf0cfb229f4a91"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和彦常舍人元夕扈从二首  其二",
        "preface": "",
        "paragraphs": [
            "羽卫森然翠辇平，仰赡天步出西清。",
            "月行青道夜如昼，春入皇州花满城。",
            "三五良辰传盛观，九重归路沸欢声。",
            "君王已向龙楼望，喜奉慈颜酒数行。"
        ],
        "notes": "",
        "id": "6b7f345bf312156af93d8ef1aee4d2b1"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "己夘冬至后",
        "preface": "",
        "paragraphs": [
            "月律潜萌斗柄移，阳和气象等闲知。",
            "五云已验天心顺，一刻先添日脚迟。",
            "燕雁待时思北向，岭梅乘暖发南枝。",
            "人人尽有春台兴，料得东风不失期。"
        ],
        "notes": "",
        "id": "312f3628afc3118ad57953898393a4c4"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "次韵答何爽监簿二首  其一",
        "preface": "",
        "paragraphs": [
            "十年勤苦学诗骚，拟向篇章运短毫。",
            "废井心情伤汲绠，沈舟气象怯惊涛。",
            "参谋可法无如杜，常侍难攀独有髙。",
            "自是土风忘不得，南音莫讶楚囚操。"
        ],
        "notes": "",
        "id": "7c9d39f012044e8b4e333553d37d8d19"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "次韵答何爽监簿二首  其二",
        "preface": "",
        "paragraphs": [
            "清才何事爱清呤，从古诗人误此心。",
            "按剑莫投随氏宝，骑驴难和有虞琴。",
            "赋成物外云无著，搜到天涯海不深。",
            "自顾巴词终鄙俚，愿从邻友听纯音。"
        ],
        "notes": "",
        "id": "887f657b20dc1ff8fc041a695510d8d9"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "穆伯通谪官合阳居常郁郁忽见近报必有贤守善待故以诗贺之",
        "preface": "",
        "paragraphs": [
            "浪如奔马叶舟轻，畏景炎炎尽室行。",
            "自处虽无迁客恨，相逢谁有故人情。",
            "年来江上叹头白，日近樽前觉眼明。",
            "浣濯尘埃好吟啸，春风旦暮入巴城。"
        ],
        "notes": "",
        "id": "bc0a2c900f0dd1267f12d0b91e451b0f"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送穆伯通归成都二首  其一",
        "preface": "",
        "paragraphs": [
            "宦游无著任东西，通塞惟将物理齐。",
            "平日风波方舣棹，经年桃李又成蹊。",
            "尘埃易没千金剑，霄汉谁为数尺梯。",
            "三驿锦江归去近，知君不厌子规啼。"
        ],
        "notes": "",
        "id": "6421fc4483cd212d429887b0aa10b681"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "送穆伯通归成都二首  其二",
        "preface": "",
        "paragraphs": [
            "欲赋长谣赠别君，不胜离绪懒条陈。",
            "读书有感旧循吏，对酒无悰少故人。",
            "事往何须嗟蹭蹬，时来应是起沈沦。",
            "石城山下西南望，更约瓜期在早春。"
        ],
        "notes": "",
        "id": "de6ab38bef14cac90bdec33303437b78"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和静之登乐俗亭",
        "preface": "",
        "paragraphs": [
            "亭下寒流碧似天，亭边疏柳尚婵娟。",
            "山林隐隐岷峰出，江路超超楚峡连。",
            "对景宛然开画幅，放怀宜此醉金船。",
            "嗟予望极终留恨，千里浓云与淡烟。"
        ],
        "notes": "",
        "id": "f9e2ea7902121fe3710f5de4265bbe9d"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "子进舍人北归过衡阳累曰会话粗释暌间之念复辱佳章存慰衰朽辄次韵以谢",
        "preface": "",
        "paragraphs": [
            "昔年词掖与君逢，今日天涯白髪翁。",
            "赖有江山供晚景，未先蒲桞困西风。",
            "归心已适三川外，髙论仍倍一笑中。",
            "深幸未寒交道在，非徒清句及衰穷。"
        ],
        "notes": "",
        "id": "dd67e10396a4640b23bce21efe663ffb"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "道州何道士相会于途次匆匆告归余亦北还作诗致远别之意",
        "preface": "",
        "paragraphs": [
            "九疑山色望中青，似与湘江展翠屏。",
            "终日掩关澄俗虑，有时开卷读仙经。",
            "谈端往往该穷达，酒兴悠悠混醉醒。",
            "南去北归皆惜别，更嗟衰鬓尚飘萍。"
        ],
        "notes": "",
        "id": "f6127e6e8b2a859e1a6ed882ce3127db"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "王定国北归过衡阳惠示四诗其聚散忧乐之兴尽矣率赓二篇可资笑噱  其一",
        "preface": "",
        "paragraphs": [
            "腊寒尝醉蒲桃酒，春霁空摇舴艋船。",
            "倦客偶来皆失路，故人相值似逢仙。",
            "半生感事惊残梦，两世知音话宿缘。",
            "闻说三槐长秀茂，子孙才业信家传。"
        ],
        "notes": "",
        "id": "afdb0d74a4f5b290892aa0d60fe3c85c"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "王定国北归过衡阳惠示四诗其聚散忧乐之兴尽矣率赓二篇可资笑噱  其二",
        "preface": "",
        "paragraphs": [
            "壮年驰走太行车，晚岁还家幸有余。",
            "进取厚颜嗟鹤发，退藏深计得蜗庐。",
            "五湖谪去谁收骨，千骑归来尚载旟。",
            "回首太平堪颂咏，圣君勤政式商闾。"
        ],
        "notes": "",
        "id": "eefda79f557d32eaa9ddb0937f17adc1"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "过合江望安乐观",
        "preface": "",
        "paragraphs": [
            "四十年前曾作诗，为题山观有髙碑。",
            "宦游奔走过此地，情思光阴非昔时。",
            "北望数峰殊隐隐，南飞一舸尚迟迟。",
            "仙家跬步未能到，深愧劳生笼与池。"
        ],
        "notes": "",
        "id": "51f2feeb7589e8c3aa389472b3c01560"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "答季镇",
        "preface": "",
        "paragraphs": [
            "老向家山领一麾，安闲惟有故人知。",
            "尘埃是幻劳湔洗，水月如流任转移。",
            "可笑书空徒咄咄，愿同舍哺亦熙熙。",
            "春来景物虽佳丽，多谢东风少赋诗。"
        ],
        "notes": "",
        "id": "905771cf74d3154a4a2f132ea0f28a9d"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "次韵吴师益三首  其一",
        "preface": "",
        "paragraphs": [
            "从宦故为涉险涂，强教人事与心符。",
            "狂言喋喋真无补，虚誉纷纷更不虞。",
            "世味已如流水薄，野情常逐片云孤。",
            "圣恩寛裕归来好，免得乡人笑懦夫。"
        ],
        "notes": "",
        "id": "debd6a1ecbaf783ba89ffec80f70e365"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "次韵吴师益三首  其二",
        "preface": "",
        "paragraphs": [
            "谪官谁更恨蹉跎，回视浮云亦几何。",
            "虽向士林为覆辙，却于言路得余波。",
            "当年志气消磨少，晚岁光阴赋咏多。",
            "毎阅尘编无愧赧，此生应不负丘轲。"
        ],
        "notes": "",
        "id": "848abca13d388f79b35f2ebc5e483bfe"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "次韵吴师益三首  其三",
        "preface": "",
        "paragraphs": [
            "珍重良交苦爱忘，记存愚陋枉诗章。",
            "华林才日敷春藻，蔀屋今朝得夜光。",
            "宝鉴未逢犹献璞，俊锋终在不摧刚。",
            "淹翔日久雄飞近，早岁才名振玉堂。"
        ],
        "notes": "",
        "id": "2392b5bd1404c485acb03e52f5488c7b"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "昨日汉公承议见召与二三老友谈笑退而为诗少谢勤意",
        "preface": "",
        "paragraphs": [
            "六十年前里巷游，北归重此接朋俦。",
            "据鞍矍铄夸朱绂，把酒慇懃劝白头。",
            "况是三春同对景，何妨一笑自忘忧。",
            "闲中岁月非难遣，须仗新诗共唱酬。"
        ],
        "notes": "",
        "id": "356c0a865d3adb0171a613cbb5f1fde4"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "挽吴太君词",
        "preface": "",
        "paragraphs": [
            "宝络疏封得令名，人间庆事属平生。",
            "身居寿域几三世，福及儿曹已九卿。",
            "埋石有文深纪美，吊丧多客亦哀荣。",
            "泉涂一往应无憾，十八年前吉冢成。"
        ],
        "notes": "",
        "id": "5edff1b496200a130b68c50b7ea8d6c6"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "答陈彛仲",
        "preface": "",
        "paragraphs": [
            "天质疏慵一野夫，因从利禄走官途。",
            "惟知名爵有常履，非向尘埃言自殊。",
            "万事放怀归失马，百年过晷任踆乌。",
            "雪霜毛髪来还近，霄汉岐程去已迂。",
            "凡骨易沉羞许卫，短材难斵累班输。",
            "每甘流落为迁客，岂免挪揄笑癖儒。",
            "处落未能医拙病，揲蓍安敢卜亨衢。",
            "宜将大梦消荣辱，肯把虚名计有无。",
            "顾我拙艰当晚涖，惜君留滞却长吁。",
            "玉工早夜荣圭壁，莫使球琳委路隅。"
        ],
        "notes": "",
        "id": "87238ff32e0e07bf84b820371a0ae037"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "闻蛩和长句",
        "preface": "",
        "paragraphs": [
            "唧唧微呤透绮疏，乍令人意少欢娱。",
            "留连夜景萧条甚，引惹秋声迤逦殊。",
            "似向蜗庐频学啸，恐随蛙鼓亦吹竽。",
            "能鸣岂羡蚣蝑股，不语堪嗤蛱蝶须。",
            "赋就情诗感长信，惊回仙梦失苍梧。",
            "虽知物性何喧寂，应念年华却叹吁。",
            "从此渐为寒月计，凭谁与画小轩图。",
            "西堂忽起东归兴，望断青嵩接绿芜。"
        ],
        "notes": "",
        "id": "f2a4a20db44d8602ed7d68773126b405"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "寄题洋川与可学士公园十七首 湖桥",
        "preface": "",
        "paragraphs": [
            "湖中少尘氛，事外得野趣。",
            "日日过桥来，迟留不能去。"
        ],
        "notes": "",
        "id": "c4ce5d58f13c6885e1273228b61a7213"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "寄题洋川与可学士公园十七首 横湖",
        "preface": "",
        "paragraphs": [
            "极望渺无际，悠然澄碧波。",
            "清风与明月，此处得之多。"
        ],
        "notes": "",
        "id": "15c0ec7fbc3011c8aaf3ea489da22415"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "寄题洋川与可学士公园十七首 荻浦",
        "preface": "",
        "paragraphs": [
            "叶底留残雨，丛边泊小舟。",
            "夜声才索索，应是报新秋。"
        ],
        "notes": "",
        "id": "01abdf0486542b2ff1fcf9e2d5419f87"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "寄题洋川与可学士公园十七首 蓼屿",
        "preface": "",
        "paragraphs": [
            "水际柔枝倒，霜前晚穗红。",
            "野禽来泊此，浑是画图中。"
        ],
        "notes": "",
        "id": "aa2a66a6bdce7ba3d97cb2f975505ba2"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "寄题洋川与可学士公园十七首 涵虚亭",
        "preface": "",
        "paragraphs": [
            "亭如主人心，中虚见诸外。",
            "回环四顾间，殊无一毫碍。"
        ],
        "notes": "",
        "id": "1d3fe48e6496b800e450ec701f59bd76"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "寄题洋川与可学士公园十七首 𣺼泉亭",
        "preface": "",
        "paragraphs": [
            "𣺼泉涓涓流，可鍳毛髪影。",
            "渊源既澄清，到处是佳景。"
        ],
        "notes": "",
        "id": "0745ebb5f5d1f79d46b9b2984908d45a"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "寄题洋川与可学士公园十七首 露香亭",
        "preface": "",
        "paragraphs": [
            "春早花方绽，朝寒露未晞。",
            "可怜蜂与蝶，已去逐芳菲。"
        ],
        "notes": "",
        "id": "f0ee6dc16562640b7dbbf9a95becbcca"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "寄题洋川与可学士公园十七首 溪光亭",
        "preface": "",
        "paragraphs": [
            "风来绿衣摇，雨罢青烟罩。",
            "隐隐夕阳间，渔人理归棹。"
        ],
        "notes": "",
        "id": "15f538109ef625af138be683cb1b7555"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "寄题洋川与可学士公园十七首 过溪亭",
        "preface": "",
        "paragraphs": [
            "野亭傍幽溪，从此过溪去。",
            "平日已忘机，沙鸥何必惧。"
        ],
        "notes": "",
        "id": "b53ce5da065ca57f15f87d48e0986f61"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "寄题洋川与可学士公园十七首 褉亭",
        "preface": "",
        "paragraphs": [
            "山阴已陈迹，此乐终如何。",
            "酒船深不碍，去住少风波。"
        ],
        "notes": "",
        "id": "706a1941085935327405b0f12a59166b"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "寄题洋川与可学士公园十七首 菡萏轩",
        "preface": "",
        "paragraphs": [
            "开轩向芙蓉，红绿如捧拥。",
            "游鱼定相忘，时见花光动。"
        ],
        "notes": "",
        "id": "664b7ee8fe929b20396a69167238cc8e"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "寄题洋川与可学士公园十七首 书轩",
        "preface": "",
        "paragraphs": [
            "隐几坐幽轩，幽怀日疆慱。",
            "黄卷有圣贤，几人知此乐。"
        ],
        "notes": "",
        "id": "4747708f3cfd50ed6b8d47fa09666910"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "寄题洋川与可学士公园十七首 荼䕷洞",
        "preface": "",
        "paragraphs": [
            "琼瑰露华英，绿幄相芘覆。",
            "几度得风清，真香到襟袖。"
        ],
        "notes": "",
        "id": "de602c5c21972b2b57a5a6584501812e"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "寄题洋川与可学士公园十七首 筼筜谷",
        "preface": "",
        "paragraphs": [
            "汉川如渭川，千亩尽修竹。",
            "疑此是芝田，年年生碧玉。"
        ],
        "notes": "",
        "id": "f1ce789e21a769aaf7533d8851d421d0"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "寄题洋川与可学士公园十七首 寒芦港",
        "preface": "",
        "paragraphs": [
            "悠悠江湖思，扰扰声名累。",
            "溪上见芦花，宁无慊然意。"
        ],
        "notes": "",
        "id": "76d0eb60e99103a87cef01f89b4c4066"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "寄题洋川与可学士公园十七首 野人庐",
        "preface": "",
        "paragraphs": [
            "耕锄事勤苦，赋歛少驱逼。",
            "终日掩柴荆，何尝知帝力。"
        ],
        "notes": "",
        "id": "632c8e707019c7d1387585b5cb00af40"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "寄题洋川与可学士公园十七首 金橙径",
        "preface": "",
        "paragraphs": [
            "橙色似黄金，佳名最为贵。",
            "一腹饱秋霜，尝之有余味。"
        ],
        "notes": "",
        "id": "5dc091e8881938f4661528717517da5d"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "北园",
        "preface": "",
        "paragraphs": [
            "可爱北园景，春来游者多。",
            "欲知民乐否，处处是笙歌。"
        ],
        "notes": "",
        "id": "1c47d93b21c1e634ef349b5a737e2d0b"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "用与可韵为湖亭杂兴十首  其一",
        "preface": "",
        "paragraphs": [
            "流水两三条合，翠筠千万枝垂。",
            "漫说忘情待物，亦尝对景题诗。"
        ],
        "notes": "",
        "id": "8b4125661751658bff53acfcc0cbab05"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "用与可韵为湖亭杂兴十首  其二",
        "preface": "",
        "paragraphs": [
            "簿领绝无留事，亲朋少有来书。",
            "度日此中闲坐，自惭也是官居。"
        ],
        "notes": "",
        "id": "8f7da123297075e60f34b971f7e3044b"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "用与可韵为湖亭杂兴十首  其三",
        "preface": "",
        "paragraphs": [
            "湖上澄波似鉴，林间曲径如村。",
            "双鸟飞来碧照，独蝉呤彻黄昏。"
        ],
        "notes": "",
        "id": "674bbf779c1a4f274f128fcf4a2bc395"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "用与可韵为湖亭杂兴十首  其四",
        "preface": "",
        "paragraphs": [
            "楼外四垂晴霭，帘前一饷清风。",
            "更倚危栏北望，岷山半出云中。"
        ],
        "notes": "",
        "id": "3d0dd6abe1f5664af3984ac5fa6155ab"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "用与可韵为湖亭杂兴十首  其五",
        "preface": "",
        "paragraphs": [
            "治郡乃称太守，退公自是闲人。",
            "已向环中得趣，何须事外劳神。"
        ],
        "notes": "",
        "id": "ecc96da1290a04fea92dbeeceb116dc9"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "用与可韵为湖亭杂兴十首  其六",
        "preface": "",
        "paragraphs": [
            "弱柳低低舞岸，新蒲拂拂笼沙。",
            "贪向水边倾耳，不知纱帽攲斜。"
        ],
        "notes": "",
        "id": "985ea2216f6286fa769305280471d766"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "用与可韵为湖亭杂兴十首  其七",
        "preface": "",
        "paragraphs": [
            "朴学粗知义命，幽怀聊寄风骚。",
            "道胜何如时与，位卑安用言高。"
        ],
        "notes": "",
        "id": "64cf35c363d17586f22e1dea625de8b9"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "用与可韵为湖亭杂兴十首  其八",
        "preface": "",
        "paragraphs": [
            "有著在人为累，无营与物何功。",
            "祇此也该至理，懒能更说真空。"
        ],
        "notes": "",
        "id": "9c65671ec9e1ef41e9299416322432d9"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "用与可韵为湖亭杂兴十首  其九",
        "preface": "",
        "paragraphs": [
            "小器祇堪近用，要途莫笑闲官。",
            "到了野情易足，自于拙分常安。"
        ],
        "notes": "",
        "id": "aec2ebb0d067d589446e96ea7aa6c6bb"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "用与可韵为湖亭杂兴十首  其一○",
        "preface": "",
        "paragraphs": [
            "花烂适逢佳节，酒𬪩宜赏青春。",
            "酩酊任他醉客，芳菲付与游人。"
        ],
        "notes": "",
        "id": "4d53c578a83d8cef687f6821b25ab47b"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "即事五首  其一",
        "preface": "",
        "paragraphs": [
            "斜日半山隐隐，暮云千里蒙蒙。",
            "北望黄昏微月，西来顷刻清风。"
        ],
        "notes": "",
        "id": "3b16db58b40e7ee16865ab472d33f0f2"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "即事五首  其二",
        "preface": "",
        "paragraphs": [
            "闭门可以罗雀，垂钓何必求鱼。",
            "有耳倦闻俗事，无心更读闲书。"
        ],
        "notes": "",
        "id": "0853056e271cf0563dcba575dd688906"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "即事五首  其三",
        "preface": "",
        "paragraphs": [
            "乐俗亭下流水，嘉会宫前茂林。",
            "双瞳日日凝睇，远梦时时访寻。"
        ],
        "notes": "",
        "id": "907febb1f708db2bc45d8233a499a232"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "即事五首  其四",
        "preface": "",
        "paragraphs": [
            "林下木奴渐熟，罇前欢伯差浓。",
            "万事都来身外，一毫不置胸中。"
        ],
        "notes": "",
        "id": "5f7f3235f83a8c2f13ef770b76a56806"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "即事五首  其五",
        "preface": "",
        "paragraphs": [
            "岣嵝数峰秀胜，潇湘万顷清深。",
            "云雨有时变化，风涛莫测浮沈。"
        ],
        "notes": "",
        "id": "90178b6c898d9e80583ea062bfe34b51"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "读韩长孺传",
        "preface": "",
        "paragraphs": [
            "梁孝事平终结爱，王恢谋沮已和亲。",
            "早知蹇甚难为相，何必赉金与贵人。"
        ],
        "notes": "",
        "id": "6421cfbc4d1b909f3696f2fae6e31b57"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "读朱浮传",
        "preface": "",
        "paragraphs": [
            "权归刺举已条陈，慱士非才贵得真。",
            "若也国恩殊不卖，单辞未必死功臣。"
        ],
        "notes": "",
        "id": "f7ca82c570217bf83c6539fbd303586b"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "裴矩",
        "preface": "",
        "paragraphs": [
            "西巡北幸四夷朝，权宠功名尽易邀。",
            "惟有高丽犹旅拒，灵旗从此便征辽。"
        ],
        "notes": "",
        "id": "bda446bd4365e8b3e27ed157778d320e"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "宇文士及",
        "preface": "",
        "paragraphs": [
            "象床金埒极豪华，出入隋唐似一家。",
            "自古圣君须远佞，禁中佳木不须夸。"
        ],
        "notes": "",
        "id": "43a03e90a6a10f1ba32c10598dce876e"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "李大亮",
        "preface": "",
        "paragraphs": [
            "游田未见说虞箴，佞语贪谋竞奉承。",
            "岂独怀中有佳鹞，更教大亮献名鹰。"
        ],
        "notes": "",
        "id": "ad29a9d340f73b10fd4b5616186c01d6"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "王求礼",
        "preface": "",
        "paragraphs": [
            "秋晚梨花忽盛开，满朝称贺不称灾。",
            "景佺求礼真奇论，冬月如何有瑞雷。"
        ],
        "notes": "",
        "id": "a753bfb179b61e2022c31d2dadb2077c"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "元德秀二首  其一",
        "preface": "",
        "paragraphs": [
            "五鳯楼前观大酺，肯因工拙见贤愚。",
            "优倡数百被锦绣，安得人歌于𫇭于。"
        ],
        "notes": "",
        "id": "967b5eb8155b534fecdf9040a0adbdae"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "元德秀二首  其二",
        "preface": "",
        "paragraphs": [
            "嗜酒弹琴徒自知，累囚尸虎县前归。",
            "世人名利心不尽，那得再逢元紫芝。"
        ],
        "notes": "",
        "id": "dbce6dd5fa1544c2f44347c7d4e1bdd8"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "王武俊",
        "preface": "",
        "paragraphs": [
            "巨盗盘根岁月深，交流战血竞浮沈。",
            "一言便解苍生祸，何事君恩薄贾林。"
        ],
        "notes": "",
        "id": "eb003ab0778540eed7caeef402153128"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "阳城",
        "preface": "",
        "paragraphs": [
            "终日衔杯酒是家，十年全不话忠邪。",
            "一朝便伏延英阁，余力犹能坏白麻。"
        ],
        "notes": "",
        "id": "1dc3502b2a2c4ee4051ab2d88f33800f"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "张万福",
        "preface": "",
        "paragraphs": [
            "闻说宣麻伏紫宸，愿将忠胆触龙鳞。",
            "此翁八十真堪笑，何事昌言有直臣。"
        ],
        "notes": "",
        "id": "cf2a1b08d369a9104376136267fcf27c"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "钱徽",
        "preface": "",
        "paragraphs": [
            "封疆万里等闲开，一日千金不吝财。",
            "持语无名求贡者，何须更入右银台。"
        ],
        "notes": "",
        "id": "bfbe38120231c47cf2b24496b02f8608"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "舒元舆",
        "preface": "",
        "paragraphs": [
            "仗内邪根欲去难，承平思虑渐阑珊。",
            "殿帘髙卷春风里，空忆词臣赋牡丹。"
        ],
        "notes": "",
        "id": "a38428a69065c0aebfe46362cff547ed"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "李甘",
        "preface": "",
        "paragraphs": [
            "夜进麻词晓未宣，满朝簪笏尽谊然。",
            "李甘轻肆君休议，不相奸凶已可贤。"
        ],
        "notes": "",
        "id": "5f62f7dadfce5d2942c508623ef6def1"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "柳仲郢",
        "preface": "",
        "paragraphs": [
            "方当炙手已寒灰，倚伏循环可动怀。",
            "试问华堂歌舞妓，几人曾以玉为钗。"
        ],
        "notes": "",
        "id": "3e925112f8bb522a3676b1576ca26de5"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "李景让",
        "preface": "",
        "paragraphs": [
            "终日清风耸搢绅，不存骗石远他人。",
            "如何议欲迁三庙，却使门庭有俗尘。"
        ],
        "notes": "",
        "id": "3c57137a69a7f4a651c0a1836600b8e8"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "王潮",
        "preface": "",
        "paragraphs": [
            "六幕恢恢皆纲罗，琴书无计避干戈。",
            "泉南更起招贤院，从此衣冠去转多。"
        ],
        "notes": "",
        "id": "7c5e1398b254d757e265d861e9a0cb62"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "为山",
        "preface": "",
        "paragraphs": [
            "累石封泥一饷间，层岩叠嶂尽回环。",
            "真形惟有山常在，何事徒劳作假山。"
        ],
        "notes": "",
        "id": "fd03348d9b478fcad6eacffed3a4289d"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "植竹",
        "preface": "",
        "paragraphs": [
            "为怜髙节耸寒林，择地培根我意深。",
            "千亩封侯虽未必，且凭霜雪试虚心。"
        ],
        "notes": "",
        "id": "121b2055e7378e999b4510e6ca7cd136"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "种花",
        "preface": "",
        "paragraphs": [
            "春到穷山生意回，试凭山土育根荄。",
            "花开莫笑无名器，纵得名花未易栽。"
        ],
        "notes": "",
        "id": "56b891a62d2bb00f4452fc45b8f055c1"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "树萱",
        "preface": "",
        "paragraphs": [
            "北堂风物不惊秋，儿女攀怜欲解愁。",
            "未悟诗人深切意，世间何草可忘忧。"
        ],
        "notes": "",
        "id": "bd88e7cccc9e8ad45ee3dd6fc54be031"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "栽菊",
        "preface": "",
        "paragraphs": [
            "花名药品两相兼，种菊虽多岂避嫌。",
            "而我折腰求五斗，赏心于尔愧陶潜。"
        ],
        "notes": "",
        "id": "2697083260315de75d4003f2f3aa7540"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "伐树",
        "preface": "",
        "paragraphs": [
            "此心非是好伤生，重倚西轩觉眼明。",
            "但得樗𣗊芽蘖尽，县人何必笑丁丁。"
        ],
        "notes": "",
        "id": "eece7daa10a0d50c049706f80c8266af"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "笑往",
        "preface": "",
        "paragraphs": [
            "卫青勋业已阑珊，骠骑门前辄得官。",
            "荣谢不同时事改，故人何独有任安。"
        ],
        "notes": "",
        "id": "e710bc14d72d4cda68d2c8fd46c875c5"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "过张彦辅所居二首  其一",
        "preface": "",
        "paragraphs": [
            "城里尘埃空自忙，暂来城外觉清凉。",
            "临池静坐有余味，雨后荷花无限香。"
        ],
        "notes": "",
        "id": "96de413f7e092f2b933799772339ee2c"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "过张彦辅所居二首  其二",
        "preface": "",
        "paragraphs": [
            "秀野垂杨数里青，夕阳犹占一峰晴。",
            "病来两耳如聋者，闻得岩泉㶁㶁声。"
        ],
        "notes": "",
        "id": "224f6a0c4df7ad7cb9b7ccb7cd1e0674"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "梅花开尽小桃次之",
        "preface": "",
        "paragraphs": [
            "发尽寒梅千万枝，小桃乘暖欲开时。",
            "春风次第来须早，芳草垂杨莫恨迟。"
        ],
        "notes": "",
        "id": "c3312b7bf78d3a83f619b9ed7c20be7a"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "答岳山莲惠茶",
        "preface": "",
        "paragraphs": [
            "春芽不染焙中烟，山客勤勤惠至前。",
            "洗涤肺肝时一啜，恐如云露得超仙。"
        ],
        "notes": "",
        "id": "70438fdb9b65c610fa5dbd8a246663e2"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "乍暖可爱",
        "preface": "",
        "paragraphs": [
            "马蹄经岁踏红尘，闰腊光阴已觉春。",
            "迟日暖风真可爱，年年长是伴行人。"
        ],
        "notes": "",
        "id": "05aad7adcdec1479cc298058b17d2fa9"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "久旱",
        "preface": "",
        "paragraphs": [
            "晓云将雨午还收，晚日余炎未似秋。",
            "岂独稻畦枯已久，兼忧井竭饮污流。"
        ],
        "notes": "",
        "id": "030a7783caf3f2785886629f8c07b4e6"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "次韵分司南京李诚之待制求酒二首  其一",
        "preface": "",
        "paragraphs": [
            "世上升沉都梦里，春来强健鬭尊前。",
            "公田种秫全抛却，坐客无氊谁与钱。"
        ],
        "notes": "",
        "id": "99b65567264cf19a2aa43d6eb7c91ef9"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "次韵分司南京李诚之待制求酒二首  其二",
        "preface": "",
        "paragraphs": [
            "春深风雨半相和，节物令人意绪多。",
            "中酒何须问贤圣，和诗今尚许羊何。"
        ],
        "notes": "",
        "id": "21e236094e827b5c4fc6fffa52e114d3"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "广济寺",
        "preface": "",
        "paragraphs": [
            "十年佛迹留于此，屈指山门皆所无。",
            "今日清诗重褒述，禅林又复有犀渠。"
        ],
        "notes": "",
        "id": "c8684b8bd388d9d04ae28c48f48ac30a"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "瞻岷阁前双梅将开苏子美屡约一赏会予行部左锦未果次石泉道中僧舍见杨应之阻雨所题李义山诗极有意味因次其韵惜梅之未赏且以寄聚散离合之兴云",
        "preface": "",
        "paragraphs": [
            "欲赏寒梅先有期，却嗟人事又差池。",
            "西山雪后东风急，应是寒梅烂漫时。"
        ],
        "notes": "",
        "id": "dec6935c061bc9119ff210fca3588ff9"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和通判阎朝奉赏花四绝  其一",
        "preface": "",
        "paragraphs": [
            "春来尊酒屡过从，万事无如一醉中。",
            "听唱欧公洛阳曲，今年花胜去年红。"
        ],
        "notes": "",
        "id": "8096db409173ed48c633ecc572a5dfde"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和通判阎朝奉赏花四绝  其二",
        "preface": "",
        "paragraphs": [
            "多年已分作衰翁，病眼看花似雾中。",
            "却谢东风无厚薄，芳心皆露十分红。"
        ],
        "notes": "",
        "id": "a45db02efc2549b41bf9b099ac8b5a6f"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和通判阎朝奉赏花四绝  其三",
        "preface": "",
        "paragraphs": [
            "田家僧舍有芳丛，竞折繁枝献座中。",
            "持语佳宾莫轻散，林稍犹见夕阳红。"
        ],
        "notes": "",
        "id": "406f41194bee2d7b686368a7c33b473a"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和通判阎朝奉赏花四绝  其四",
        "preface": "",
        "paragraphs": [
            "好花长是怯狂风，荣谢都来十日中。",
            "未过清明时节在，更须携酒觅残红。"
        ],
        "notes": "",
        "id": "eb66c1063bbdeaa9951cafe960207bb3"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和提刑户部赏花",
        "preface": "",
        "paragraphs": [
            "年华易去三春半，花态增新一雨中。",
            "自笑白头连日赏，罇前犹插数枝红。"
        ],
        "notes": "",
        "id": "06bb288e2126b908da482de522188249"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "金州值雪留一日诘旦遂晴乃西",
        "preface": "",
        "paragraphs": [
            "山下孤城倍寂寥，行人无意暂停镳。",
            "千林万壑琼瑰满，赖有晴曦半日消。"
        ],
        "notes": "",
        "id": "e8e320d08ca5b755d51bf5581fe4e9d9"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "绝句五首  其一",
        "preface": "",
        "paragraphs": [
            "可爱山花百日红，南风开得到西风。",
            "一般颜色差长久，移取栽培后圃中。"
        ],
        "notes": "",
        "id": "61dc0034bab12e2856dcff4eb2d0e44b"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "绝句五首  其二",
        "preface": "",
        "paragraphs": [
            "可美盆池一寸鳞，圆荷阴底自由身。",
            "金刀落脍非吾事，不畏江边结网人。"
        ],
        "notes": "",
        "id": "66040a56afb358c3cbc119b8e14d7912"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "绝句五首  其三",
        "preface": "",
        "paragraphs": [
            "可笑公庭种牡丹，日培肥壤设重栏。",
            "好花三岁方成就，谁向花前一醉看。"
        ],
        "notes": "",
        "id": "d89c907ef129653a46e2d18265e7d3fe"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "绝句五首  其四",
        "preface": "",
        "paragraphs": [
            "可惜賨城足海棠，山头涧底尽芬芳。",
            "成都花品分先后，此地谁人为发扬。"
        ],
        "notes": "",
        "id": "689c294aa679ede0973583d049c0e849"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "绝句五首  其五",
        "preface": "",
        "paragraphs": [
            "可喜公居近白云，眼前尘事少纷纷。",
            "纱橱竹簟偏宜睡，五月庭除不聚蚊。"
        ],
        "notes": "",
        "id": "e2dc712f33a48979e60dccc24bd44184"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "庚申四月六日马上口占",
        "preface": "",
        "paragraphs": [
            "圣皇恩重恤狂愚，待罪山城岁已逾。",
            "更入西门三百度，便须跨马上成都。"
        ],
        "notes": "",
        "id": "e42ebeb7cb055b23d8b57c802ec72705"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "华阴道中",
        "preface": "",
        "paragraphs": [
            "畏日衔山势欲沉，马头西去又骎骎。",
            "道傍槐柳阴浓处，时有清风怏我襟。"
        ],
        "notes": "",
        "id": "ba2092ae91b1b9c051851e939bc654c1"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "过肃宁城",
        "preface": "",
        "paragraphs": [
            "百里郊原极目平，未寒林叶尚余青。",
            "前村一穗浓烟起，知是逡巡到肃宁。"
        ],
        "notes": "",
        "id": "1ed107114b81f90042ce31347b8ada94"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "秋晚",
        "preface": "",
        "paragraphs": [
            "九月西风未肯凉，信知时节类炎荒。",
            "骚人不念天涯远，只爱青山对碧湘。"
        ],
        "notes": "",
        "id": "5e895f60174a0a9a8bd23a71e862b76f"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "西阳道中",
        "preface": "",
        "paragraphs": [
            "千山杂遝开还掩，一水萦纡浅复深。",
            "浑似嘉陵江上路，转令覊客动归心。"
        ],
        "notes": "",
        "id": "2d2c5d2844ad2536327766a37b1dee5d"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "过天彭怀昔游三首  其一",
        "preface": "",
        "paragraphs": [
            "西湖风物似当时，惟有流光去莫追。",
            "十四年前植修竹，茂阴如识绕方池。"
        ],
        "notes": "",
        "id": "d8ab09cd51ac4f0d3948044019c74750"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "过天彭怀昔游三首  其二",
        "preface": "",
        "paragraphs": [
            "昔向朝亭种牡丹，花开酒熟不胜欢。",
            "雾中双眼犹能看，更约春深欲倚栏。"
        ],
        "notes": "",
        "id": "f6da60e58c4088a5f726e812533555c7"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "过天彭怀昔游三首  其三",
        "preface": "",
        "paragraphs": [
            "曾向髙楼赋晚晴，每看鱼鸟乐长生。",
            "下楼还是红尘道，不信机心胜野情。"
        ],
        "notes": "",
        "id": "c34b7e4f2615317d2e9b91d46218f824"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "初春三绝  其一",
        "preface": "",
        "paragraphs": [
            "雪霜收尽苦寒威，六幕融融喜气归。",
            "原上枯荄还不死，有心刚欲报春晖。"
        ],
        "notes": "",
        "id": "fdc49a68c3e0ff5860c1f11224c1a97b"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "初春三绝  其二",
        "preface": "",
        "paragraphs": [
            "谁知真宰执天端，天运无私造化寛。",
            "是物向荣皆锐意，莫于春色办蒿兰。"
        ],
        "notes": "",
        "id": "3346f741433b6361f6ec72eb8291a426"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "初春三绝  其三",
        "preface": "",
        "paragraphs": [
            "穷山幽谷几重深，一树东风散积阴。",
            "从此薄冰尤慎履，世途平日已寒心。"
        ],
        "notes": "",
        "id": "ee2408e6dee32ce9bc13f0031875f95e"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和王定国二首  其一",
        "preface": "",
        "paragraphs": [
            "三十年前愁送别，八千里外喜同归。",
            "自甘衰叟锄新圃，未许髙才恋旧矶。"
        ],
        "notes": "",
        "id": "cd358d5de8d193f8d1070f83a68553b5"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和王定国二首  其二",
        "preface": "",
        "paragraphs": [
            "峡上相逢惟话道，湘中一笑又成诗。",
            "竞将酬唱夸新句，不为穷愁减昔时。"
        ],
        "notes": "",
        "id": "6ca6dbb63a85906c2702b14f4d271d2a"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "见嘉陵",
        "preface": "",
        "paragraphs": [
            "嘉陵江水泼蓝青，彻底澄光明鍳形。",
            "一叶钓舟真自在，渔翁应是醉还醒。"
        ],
        "notes": "",
        "id": "2b0c3ed1688dc4988ebe1f6aebb16e7a"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "过剑关",
        "preface": "",
        "paragraphs": [
            "一别京华十七年，野情长是恋家山。",
            "谋身太拙真堪笑，头白重来度剑关。"
        ],
        "notes": "",
        "id": "a9d7b0291cd5f25f3e67483e8966291e"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和初食嘉鱼",
        "preface": "",
        "paragraphs": [
            "子美尝夸丙穴鱼，天涯聊此试珍腴。",
            "西风消息江南兴，未免樽前忆脍鲈。"
        ],
        "notes": "",
        "id": "ee89722109a224ba1bcdae488d4a01ab"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "芙蓉",
        "preface": "",
        "paragraphs": [
            "剪取芳条便种成，只从秋后吐繁英。",
            "清霜难拒红光减，仰视松筠浪得名。"
        ],
        "notes": "",
        "id": "5b210a8b858db473fd618c8e6f71e7d7"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "再咏芙蓉",
        "preface": "",
        "paragraphs": [
            "一夕西风一度开，不须人力为栽培。",
            "化工何事存芽蘖，长与炎荒作瘴媒。"
        ],
        "notes": "",
        "id": "50a7e30779ba722563109015015a01a6"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "相台道中",
        "preface": "",
        "paragraphs": [
            "北道风霜老未谙，倦驱羸马亦骖驔。",
            "此行谁信游沙漠，心逐晴云万里南。"
        ],
        "notes": "",
        "id": "32131e95bfa31b63667fd46893cd5ece"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "雄州村落",
        "preface": "",
        "paragraphs": [
            "家家桑枣尽成林，场圃充盈院落深。",
            "九十余年事耕凿，不知金革到如今。"
        ],
        "notes": "",
        "id": "930aa449d7e99bdf94178bf20c38e3d7"
    },
    {
        "author": "吕陶",
        "dynasty": "宋",
        "type": "诗",
        "rhythmic": "",
        "title": "和行金堂峡思云顶",
        "preface": "",
        "paragraphs": [
            "山腰路转多临水，峡口天开又见山。",
            "疑是庆云曾结盖，故留仙境在人间。"
        ],
        "notes": "",
        "id": "0c5868efbcf3c76c64bbfa43e335037a"
    }
]