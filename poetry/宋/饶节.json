[
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "李太白画歌",
        "preface": "",
        "paragraphs": [
            "先生之气盖天下，当时流辈退百舍。",
            "醉中咳唾落珠玑，身后声名满夷夏。",
            "青山木拱三百年，今晨乃拜先生画。",
            "乌纱之巾白纻袍，岸巾攘臂方出遨。",
            "神游八极气自稳，冰壶玉斗霜风高。",
            "呜呼先生泰绝伦，仙风道骨语甚真。",
            "肃然可望不可亲，悬知野鹤非鸡群。",
            "天宝之初天子逸，先生醉去不肯屈。",
            "采石江头明月出，鼓枻酣歌志愿毕。",
            "只今遗像粉墨间，尚有英风爽毛骨。",
            "宣州长史粉黛工，谁令写此人中龙。",
            "细看笔意有俯仰，妙处果在阿堵中。",
            "人云此画世莫比，吴侯得之喜不寐。",
            "意侯所爱岂徒尔，亦惜真才死泥滓。",
            "先生朽骨如可起，谁为猎之奉天子。",
            "作为文章文圣世，千秋万古诵盛美。",
            "再拜先生泪如洗，振衣濯足吾往矣。"
        ],
        "notes": "",
        "id": "91aac122f5473deedba6c7d942247b1c"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "送故人",
        "preface": "",
        "paragraphs": [
            "秋风夜作万马声，草木自有离别情。",
            "君行胡不卜春夏，况我抱病方竛竮。",
            "我生不祥忧患并，行李四方影随形。",
            "少年之气追琢尽，胸中独抱渭与泾。",
            "世人纷纷水火争，我欲从之惫不能。",
            "骑马时寻故人舍，掀髯抵掌意自倾。",
            "图书万卷相将迎，座无凡儿眼更明。",
            "惟酒无量与兴会，我醉未去君经营。",
            "不用赐金为解酲，一月何必一日醒。",
            "此中万事气自宁，勿语世人人不听。",
            "君今胡为忽戒行，使我此计堕杳冥。",
            "君行潇湘绝洞庭，沙头水落鼍夜鸣。",
            "想君抱恨寐辄惊，起吊湘累涕泪横。",
            "顾我胡为世网婴，前行霜露后榛荆。",
            "谁为传之凤凰翎，与君方驾寻此盟。"
        ],
        "notes": "",
        "id": "b4947fa9ebfd30a9bb02b783ccda53c2"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "送傅仲默登第归麻姑",
        "preface": "",
        "paragraphs": [
            "谢安中年不堪别，况我与子本末同。",
            "临川古郡著名数，麻姑且在邦域中。",
            "与君同方复同术，十年共度虀盐日。",
            "一身烂漫天地中，万里风霜今白发。",
            "南山之封木拱矣，此身万事相终始。",
            "何知迟暮犹羁旅，夜语对床辄三起。",
            "君今先著祖生鞭，我穷未办买山钱。",
            "君行启我方寸乱，抱琴长歌声彻天。",
            "西风萧萧木脱叶，表里家山落眉睫。",
            "为语淮南大小山，虽在侯门不弹铗。"
        ],
        "notes": "",
        "id": "ad3d55b75a4f6fb11dcbc45ee51b36dd"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "送善权归豫章",
        "preface": "",
        "paragraphs": [
            "北斗以南好风土，西山爽气吞吴楚。",
            "前辈风流固超绝，后生法像仍奇古。",
            "道人久学祖师禅，败裙破衲今几年。",
            "胸中秀气磨未尽，时出新诗皆可传。",
            "都城鼎鼎冠剑伟，井扫权门日中市。",
            "道人香火办寂莫，有脚不踏公侯地。",
            "古来贤俊能几何，只今零落亦已多。",
            "一见道人气象是，蒲团棐几生春和。",
            "我思伸眉向林莽，未暇优游取卿相。",
            "扁舟今日与君别，明朝梦落江湖上。"
        ],
        "notes": "",
        "id": "1b9aa6720996912e1bab69f9e93ab6bf"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "石鱼行赠灵壁张氏",
        "preface": "",
        "paragraphs": [
            "磬石山中石无主，百里厚坤不承土。",
            "土人出石如出金，阙地及泉隧而取。",
            "重重彻之如彻席，凡材顽狠邱山积。",
            "中藏一板金王精，定是陶镕鬼神力。",
            "黄钟之律生于黍，近代纵横不如古。",
            "天生此材岂苟然，伐而用之百兽舞。",
            "师襄入海工不精，且制嘉鱼大小鸣。",
            "大为王鲔施僧饭，小为鲂鳏依石屏。",
            "君家二尾傥遗我，要唤儿曹坐睡醒。"
        ],
        "notes": "",
        "id": "ccc984151d0d50cf40b25b77e9479ecf"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "向居卿所藏灵壁石歌",
        "preface": "",
        "paragraphs": [
            "灵壁之石妙天下，奇姿异质穷变化。",
            "时时好事获寸尺，谷量牛马未当价。",
            "耐官丞相三代孙，风流似是典刑存。",
            "心胸本无纨袴气，诗书渐洗膏粱昏。",
            "迩来得石不盈尺，依稀尚带莓苔迹。",
            "气象中含万仞悬，秀润仍分千里碧。",
            "大江之南千万山，终日思归行路难。",
            "坐中一见此真骨，心折当年雨后天。",
            "君不见黄金白璧骄侈本，大官厚禄方安稳。",
            "少年趣驾迅如电，我欲追之堕车蹇。",
            "年来老大计转拙，一丘一壑兴不浅。",
            "傥君他日弃前鱼，南窗坐对庐山远。"
        ],
        "notes": "",
        "id": "c569dda5b541834d092200dcc56bea95"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "阿智歌",
        "preface": "",
        "paragraphs": [
            "吕卿诸子森如猬，不作世间儿女气。",
            "封胡羯末自行列，麟凤龟龙各异致。",
            "小儿阿智甫七龄，衮衮似欲无诸兄。",
            "疏眉秀目澹玉雪，覆肝立壁开天庭。",
            "自从诸兄授孝经，淋漓笔墨有典刑。",
            "客来推席俨在庭，举头揖客客为惊。",
            "吾知吕卿大源委，黄河昆仑千万里。",
            "政令凡儿出其中，不扶而直麻生蓬。",
            "况如此雏落落自奇伟，出门汗血当追风。"
        ],
        "notes": "",
        "id": "5ad18476e3da7d7cbf9900e4c8845a03"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "寄夏思道惠示缣帛",
        "preface": "",
        "paragraphs": [
            "忆昔南方木叶下，祝融逗留不退舍。",
            "闾阎未简卒岁材，明月满门自宜夜。",
            "而今身在天中央，日月寒暑遵故常。",
            "西风今日我为政，冥冥尘沙何可当。",
            "浮云倚势不解事，浓阴数日酿秋思。",
            "卧病但作仲卿泣，载酒谁问子云字。",
            "故人千里知我寒，书来遗我帛数端。",
            "拣丝织作经纬称，长细广幅尺度宽。",
            "染人暴练勿设色，衣被皎皎识君德。"
        ],
        "notes": "",
        "id": "d999b790697be1454bd411ed7e263d05"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "送梅郎一首",
        "preface": "",
        "paragraphs": [
            "梅郎可爱如蜀柳，风流似是子真后。",
            "抱器来宾太学穷，五年自袖采兰手。",
            "来时落雁摇虚弓，汗血长鸣西北风。",
            "自誓坏韩复蠹魏，可怜一无咫尺功。",
            "我亦数奇困竿累，玉山冰川失眼底。",
            "永嘉堂上闻阿连，堕食正冠为君起。",
            "君今制衣作行具，何以赠之白鹭羽。",
            "殷勤持□重似人，漠漠深藏饱鱼蠹。",
            "船头逢逢奏晓鼓，卷帘卧看春江雨。",
            "到家春温雁且北，寄声布帆无恙不。"
        ],
        "notes": "",
        "id": "f5563f06d439565b114639c85c30abd8"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "邻居遗汤沐浴",
        "preface": "",
        "paragraphs": [
            "都城甘水啬于酒，担头取饱得满缶。",
            "每忆江湖万松底，夜半酒醒挽石斗。",
            "如今长卿不满喉，岂有温泉濯汗流。",
            "岑岑背若负芒刺，每向一饭怀千忧。",
            "君家有井金作栏，辘轳可取不可殚。",
            "大奴分遗足一斛，洗我尘垢生羽翰。",
            "人生生理易与耳，辍洗为君起长叹。"
        ],
        "notes": "",
        "id": "9e47dd436e7cc30b608c43e37e166986"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "赵元达妇孕不育后数日其犹子生一女子二子皆有戚戚之色戏作此诗开之",
        "preface": "",
        "paragraphs": [
            "十年不见陈惊座，二子相逢心亦可。",
            "高帝子孙果隆准，杜陵先生岂欺我。",
            "甘陵夫子孕不育，世无元化操五毒。",
            "乳医袖手辄寤生，不药而喜神所福。",
            "君家阿济颐未髯，颇恨生子不生男。",
            "人间久乏古烈女，世上多叹吾儿凡。",
            "应当有子问贤否，弄璋弄瓦诗人口。",
            "木兰买马替爷征，班昭嗣兄成汉表。",
            "人生得此二子者，安用痴儿闹昏晓。",
            "况君各自富春秋，有女如玉方好逑。",
            "必欲商瞿有男子，殷勤更问东家丘。"
        ],
        "notes": "",
        "id": "e4f56c0d1360218cdd34f688665b9ae4"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "赠陈侯一首",
        "preface": "",
        "paragraphs": [
            "古人已朽不可作，长安年少多岳岳。",
            "太官五斗仅代耕，舒缓养高简然诺。",
            "陈侯气稳天机精，心胸开霁脱检绳。",
            "只今冠佩奉朝请，折节重士身自轻。",
            "主人斗酒相逢迎，金尊玉槃红烛明。",
            "黄花开彻秋未了，残月挂簷霜气清。",
            "气吞百吏不足数，滑稽巧中一座倾。",
            "座客未用喜且愕，陈侯吏事复不恶。",
            "簿书狱讼谈笑了，盗贼骨惊吏胆落。",
            "至今鲁山驾车处，会使齐儿畏朱博。",
            "方今天子坐明堂，指麾夷狄如驱羊。",
            "安得吏师如侯者，上应列宿布四方，政治岂但几成康。"
        ],
        "notes": "",
        "id": "01a392e6fd0447441154ae57dc1e7643"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "立之作诗讥仆沉浮于酒次韵答之",
        "preface": "",
        "paragraphs": [
            "颓俗不可挽，我思陈孟公。",
            "胸中一噫气，浩荡沧海东。",
            "初余亦拙谋，堕身尺度中。",
            "昔为吾家驹，今为客子蓬。",
            "人生百年耳，过鸟欻无踪。",
            "何至自矛盾，身与众敌逢。",
            "仲尼固玄圣，道大自不容。",
            "落落少年场，谁复识吕蒙。",
            "古今一丘貉，同赴三尺封。",
            "乃知常满尊，慰藉吾人穷。",
            "君诗苦相厄，欲抗辄丧雄。",
            "但恐百钱债，负我葛陂龙。"
        ],
        "notes": "",
        "id": "f681d53c4a6624b22225db8ccf4ac4dd"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "送彭渊才如北都",
        "preface": "",
        "paragraphs": [
            "我学如水马，尽日忙不进。",
            "结交有神奇，所得尽豪俊。",
            "十年困三舍，万事到两鬓。",
            "风流半零落，吾道或拘窘。",
            "彭侯南方来，超妙有远韵。",
            "落落涧壑姿，倒屣解吾愠。",
            "胸中几年读，正朔谨尧舜。",
            "盘盂百家伎，钩致得幽蕴。",
            "夜半一商略，气与山岳峻。",
            "方洋及卫霍，似是老行阵。",
            "峥嵘济时术，百未一见信。",
            "自言穷达机，默与寒暑运。",
            "功名盖偶然，未暇以身殉。",
            "伟哉君子勇，一语破幽愤。",
            "何时灯火底，怀抱为吾尽。"
        ],
        "notes": "",
        "id": "d54ca7733533cffd639da50eb14be964"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "赋王立之家四梅",
        "preface": "",
        "paragraphs": [
            "化工辔六龙，风雷共推轨。",
            "谈笑却冰雪，咄嗟办桃李。",
            "纷纷西园英，转眄即填委。",
            "独余四种梅，冰玉自标致。",
            "岂争滕薛长，未与管晏比。",
            "微风挽寒条，草木竞披靡。",
            "蜡梅异天质，芳香辈兰芷。",
            "多叶美无度，胜韵洗贪鄙。",
            "红梅拂晓粧，深浅自有体。",
            "单白亦闲淡，冷艳照流水。",
            "初如王谢郎，雍容各簪履。",
            "出处岂皆同，一一竟可喜。",
            "此花固不凡，俗眼自多瞇。",
            "栽培或一遇，得此辄遗彼。",
            "君家独兼有，班压万红紫。",
            "况当顿有前，朝暾媚窗几。",
            "我无笔五色，为此了众美。",
            "安得九转丹，暂起来阳史。"
        ],
        "notes": "",
        "id": "e9a5786c42d1872ed2187a5594437581"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "春日饮王立之家同赋三头牡丹依次定十韵节得牡字",
        "preface": "",
        "paragraphs": [
            "异时王公门，使车驾四牡。",
            "殊方仰吾父，天子尊伯舅。",
            "舒迟入枢府，易若屈伸肘。",
            "风流未疏缺，日月竞奔走。",
            "诸孙以文嗣，文字宗科斗。",
            "英华被草木，美成岂不久。",
            "宜哉此花瑞，鼎立世无有。",
            "绵力为君赋，半夜饥肠吼。",
            "尺寸窘吾步，岂复到渊薮。",
            "翻然欲投笔，大恐惠文纠。"
        ],
        "notes": "",
        "id": "65fa7aa1f0c113f0bebc9b3e2670628a"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "士大夫湛于不义虽穷极富贵君子过之弗顾而况女子失身于委巷容笑之贱亦岂能自拔哉吾友人赋叹息行有谓而作诸人既属和仆亦拟古乐府为辞伤之于其末开之以正是亦诗人之志也",
        "preface": "",
        "paragraphs": [
            "叹息复叹息，丹砂为土玉为石。",
            "谁家女儿妙无敌，日日当窗泪沾舄。",
            "问之何思复何忆，深颦欲语语不得。",
            "回身抱琴不回面，清商自写昭君怨。",
            "朔风萧萧霜月悬，万里胡沙鸣一雁。",
            "此声此意太分明，犹恐君侯未会情。",
            "从头却欲为君说，恐君断肠君勿听。",
            "黄鹤一去已千里，雉子高飞亦能几。",
            "人生长短要自裁，嗟尔此身今已矣，刺刺促促徒为尔。"
        ],
        "notes": "",
        "id": "97536fe8ae58c88045604b6c678bcd2e"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵刘无言游法云寺",
        "preface": "",
        "paragraphs": [
            "磨蚁迭左右，铁炭互俯仰。",
            "岁月如牧马，快骤脱羁鞅。",
            "方希草玄雄，未羡画眉敞。",
            "刘侯启予者，险韵写胜赏。",
            "读之令人醒，居然见图像。",
            "我昔曾此游，僧梵荐肸蚃。",
            "撞钟鸣木鲤，破我颠倒想。",
            "百年能几许，万事苦鞅掌。",
            "丧身声利场，齿角伐犀象。",
            "前辈晓云散，后生春水长。",
            "君看门外辙，盛气日来往。",
            "道人初不省，禅寂异到壤。",
            "乃知雨花地，可以透迷网。",
            "君侯此嘉集，尘迹已相荡。",
            "援琴写我叹，中夜发哀响。"
        ],
        "notes": "",
        "id": "508e477fe133f90f3e6a6ca8a582010a"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "为谢无逸赋陈氏贯时轩",
        "preface": "",
        "paragraphs": [
            "西园拱群木，严霜损天和。",
            "岂不惜嘉阴，奈此风雨何。",
            "青青繄此君，凡材不同科。",
            "君知不同科，何必叶与柯。",
            "试看一尺根，节已倍身多。",
            "故令卷箨中，高韵不可摩。",
            "陈侯定可人，厚礼为君罗。",
            "视此种竹心，知君减悲歌。",
            "吾徒涉世疏，投足得诋诃。",
            "何如雪月际，对君自婆娑。",
            "但无我履声，与子相经过。"
        ],
        "notes": "",
        "id": "81dee37ee2b735dc6d992561988ce8a4"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵李二",
        "preface": "",
        "paragraphs": [
            "道散士不守，君子利为上。",
            "交游固窦灌，父子亦歆向。",
            "繄我二三友，日月共照临。",
            "殊乡不殊习，异族岂异心。",
            "吾徒拙身谋，要是沧海客。",
            "大材费伐剪，古乐难考击。",
            "相逢聊解颜，把酒听软语。",
            "断水洗垢病，戛玉开未寤。",
            "男儿生堕地，脚迹付九州。",
            "不知谁主盟，会此车与舟。",
            "愿毕已醉杯，竟比难得欢。",
            "明朝黄子别，离恨已阑干。"
        ],
        "notes": "",
        "id": "1fdb52134f17ab63b0686d2efb257a81"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵吕由义见赠之什兼简若谷居仁",
        "preface": "",
        "paragraphs": [
            "行年本数奇，阅世复痴绝。",
            "巉然寒饿表，但未朋友缺。",
            "晚得二三子，楚楚著行列。",
            "家学有师法，保身尽明哲。",
            "堂皇建钟磬，户牖照玉雪。",
            "白晳采兰手，未负如意铁。",
            "由来石中璞，不在苦分别。",
            "当时偶一见，顿使我心悦。",
            "道丧古人远，君子或降节。",
            "狐裘傥羔袖，岂待跖与桀。",
            "若人苟相久，可以辅衰拙。",
            "欢喜奏微吟，聊嗣登歌阕。"
        ],
        "notes": "",
        "id": "76f533ec4a883bdd3a2aec420837f063"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵刘时可刘将赴宣州幕",
        "preface": "",
        "paragraphs": [
            "我客汴之滨，梦寐大刀头。",
            "幸逢刘伯伦，衣冠少其流。",
            "胡床白羽扇，语稳气不浮。",
            "异时果下马，仿佛遍九州。",
            "每思张翰鲈，为登王粲楼。",
            "食贫节益苦，异哉居拙谋。",
            "宣州虽多贤，禄仕恐未优。",
            "长女嫁及时，大儿婚可求。",
            "长才不自献，澹与众人俦。",
            "君其吏隠欤，吾亦沧海游。"
        ],
        "notes": "",
        "id": "0a0dda6832d65c307fd4702f469e8399"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵谢公定时夏均父招诸客泛舟游百花洲",
        "preface": "",
        "paragraphs": [
            "好事屡载酒，扁舟每乘兴。",
            "况当秋气清，开我心若镜。",
            "风漪蹙寒绿，日干下修影。",
            "却从苍翠中，羡彼各飞泳。",
            "翱翔数仞翼，白小一寸命。",
            "微物有至乐，此理须自领。",
            "君侯静无哗，敢以一言请。",
            "人生百年尔，飞电作光景。",
            "试看楹间悬，俯仰岁月永。",
            "堂堂寇莱公，祀事荐时餠。",
            "吾徒岂不老，啖蔗入佳境。",
            "况兹诗酒习，已自破清净。",
            "聊须明月来，褰裳踏归艇。"
        ],
        "notes": "",
        "id": "7000c28a63e008ec2e81b15c7f63fb5e"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "灌兰一首",
        "preface": "",
        "paragraphs": [
            "往作兰溪游，步屧出林麓。",
            "溪头小雨竟，溪水澹文縠。",
            "婵嫣几丛秀，临流自结束。",
            "曲折访丛底，初不露芬馥。",
            "归休行结佩，薄采未盈匊。",
            "时遵微径间，幽然感清淑。",
            "年来蚕自缚，投迹先拟足。",
            "不意淟涊中，见此二孤竹。",
            "威威耐寒苦，绎绎辈杞菊。",
            "似是溪头裔，相逢慰烦促。",
            "一日不见之，鄙吝生眉目。",
            "故将应书手，抱瓮助长毓。",
            "孤根著土深，稍稍树支族。",
            "看渠吐胸中，一洗桃李俗。"
        ],
        "notes": "",
        "id": "b93b3a6bcd5b3577d75ef692b63d6366"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "约方时敏杨信祖二子同过王立之观立之所集前辈诗文各以姓赋诗",
        "preface": "",
        "paragraphs": [
            "秋容散古原，秋声满寒条。",
            "幽人开晓梦，喔喔鸡戒朝。",
            "骑马西南隅，不知道里遥。",
            "我行将何之，我友昔见邀。",
            "斯人非世人，与世不相聊。",
            "几年赋归欤，塞耳树上瓢。",
            "谁知翰墨功，百倍巴蜀饶。",
            "方杨妙天质，两玉不易招。",
            "粟马来会盟，此义久寂寥。",
            "主人喜开尊，杯殽初刻雕。",
            "及乎启丹台，座上皆闻韶。",
            "委积山海奇，浩荡江汉朝。",
            "此囿无郊封，烂漫各𫇴荛。",
            "归来蒲深望，老大犹虚骄。"
        ],
        "notes": "",
        "id": "89f5c77926ef2287bf53b4fb60950d0a"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "蓘室诗王立之为宗子求",
        "preface": "",
        "paragraphs": [
            "布谷作五更，鹪鹩亦司辰。",
            "田师遽束缊，请火起近邻。",
            "耕耘岂辞劳，常虞秋计贫。",
            "匽薄垄亩间，努力不自珍。",
            "秋风落高原，罢亚千顷云。",
            "公子岂知田，得师自农人。",
            "归来坐虚室，却扫富贵昏。",
            "架插河间书，门引霍三宾。",
            "耡耰翰墨场，寒窗澹炉熏。",
            "六籍圣人师，百家素王臣。",
            "骫骳离骚经，妙语泣鬼神。",
            "灵文陋诅楚，高论追过秦。",
            "泛览四库余，瓦砾半珠𧏖。",
            "游心领其要，开卷得其人。",
            "门前风作埃，肥马走搢绅。",
            "岂知歌钟地，辛苦事斯文。",
            "懒夫江海士，履声远王门。",
            "未暇到此室，归欤老斲轮。"
        ],
        "notes": "",
        "id": "8d408f670ff159b9232f10e94d3c8cd4"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "秋蚊行",
        "preface": "",
        "paragraphs": [
            "秋蚊扑扑啄作花，秋江喷薄卷旧沙。",
            "鱼肥兔贱年谷熟，田家八月生有涯。",
            "群翁坐社儿击鼓，酒一载行翁起舞。",
            "但得催科了眼前，儿郎各自能辛苦。"
        ],
        "notes": "",
        "id": "0cec50595301523da822c4bc2e73a2d5"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "戏汪信民教授",
        "preface": "",
        "paragraphs": [
            "汪侯思家每不寐，颠倒裳衣中夜起。",
            "岂惟蓐食窘僮奴，颇复打门搅邻里。",
            "凉风萧萧月在庭，老夫醉著呼不醒。",
            "山僮奔走奉嘉客，铜瓶汲井天未明。"
        ],
        "notes": "",
        "id": "25efb12c71c024c4374fc59767ba33d7"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "归来怨",
        "preface": "",
        "paragraphs": [
            "琼株玉树非凡根，幽兰紫芝种不繁。",
            "谁家妙质倾春色，失身逋荡依荆棘。",
            "流苏暗绕云母屏，栖魂不稳夜魇惊。",
            "归来泣下绣时室，漫漫此生身事毕。"
        ],
        "notes": "",
        "id": "5675e3f6bf6e5e75a1173af29a2db5ce"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "得交行赠王立之",
        "preface": "",
        "paragraphs": [
            "世上纷纷走车辙，交情回互作冷热。",
            "搢绅岂无郦寄卖，山林谩有嵇康绝。",
            "我穷四方但糊口，一丘一壑志未了。",
            "得交天下能几人，直道如君可偕老。"
        ],
        "notes": "",
        "id": "43492055b85bbd8d553a3806f6f2d50e"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "雨小霁登南寺阁",
        "preface": "",
        "paragraphs": [
            "登楼望四垂，缩缩雨小休。",
            "老木藤蔓活，古殿金碧流。",
            "浮云卷岂尽，落日不可留。",
            "无人相与语，鸜鹆谩啾啾。"
        ],
        "notes": "",
        "id": "f619c076488dd4eef4e6f00e8cb27fab"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "上范谦叔左丞求退",
        "preface": "",
        "paragraphs": [
            "老骥伏枥志千里，烈士暮年心不已。",
            "不用悲歌击唾壶，尚挟平戎献天子。",
            "书成未上忽自悟，便逐道人林莽去。",
            "年来著脚古道场，疾病魔人无屏处。",
            "不遇我公如古人，零落离披作风絮。",
            "我公德量大如海，太平天子待真宰。",
            "乞身莫待我公行，早向千峰万峰外。"
        ],
        "notes": "",
        "id": "f1bdd96c70e0d81fd1887dde57669f45"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "赋刘仲高高斋诗",
        "preface": "",
        "paragraphs": [
            "先生言语妙天下，向来太学传芬芳。",
            "当时品目入前辈，后生籍籍窥余光。",
            "立谈一见便相可，交无新旧合则章。",
            "别来几何岁月忙，我已三变变沧浪。",
            "子才如许犹绿裳，宜参公卿升庙堂，何为高斋尚翱翔。",
            "悬知公意非自高，自高自圣渠作狂。",
            "泰山北斗不自赞，琼株玉树绝否臧。",
            "用则伊周冠百王，直道而行气益昌。",
            "不用两龚或退藏，直道而去括智囊。",
            "用与不用俱徜徉，使妇无裈非吉祥。",
            "世人言高不著本，但欲困苦邻饥尪。",
            "不知舒卷重在我，尊为帝师初未妨。",
            "先生年来力学道，等观穷达如炎凉。",
            "屈伸有命不足论，要保胸中百炼刚。"
        ],
        "notes": "",
        "id": "7a301dd6b098e6a8331092e40deef3bd"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "永处庵诗为蔡仲志刑曹作",
        "preface": "",
        "paragraphs": [
            "刑曹仕宦如客寄，朱墨如山无况味。",
            "平生灯火读书心，便与衲僧同器类。",
            "自从供职江上郡，一月常勤五七问。",
            "向来书至乞庵名，永处那伽表嘉遁。",
            "世间万事不挂眼，蒲团不动跏趺稳。",
            "客至清谈真老禅，数枝霜竹伴幽韵。"
        ],
        "notes": "",
        "id": "f2750f76156ccf0aa64acb16d4f077a4"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "送庄季裕宣教",
        "preface": "",
        "paragraphs": [
            "庄侯目如岩下电，堕泪碑傍始相见。",
            "松间经行倚松语，袖有普贤真行愿。",
            "春风昨夜忽言别，楚儿恰恰耕残雪。",
            "野人无以赠君行，山杏溪桃为君说。"
        ],
        "notes": "",
        "id": "77de04451e6f26ed73e0d604e6a6e9f2"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "送赵廉访",
        "preface": "",
        "paragraphs": [
            "飞来之峰可图写，画工摇笔不敢下。",
            "玲珑八面尚能摩，万古冷泉那可画。",
            "赵公胸中有泾渭，爱山自得山水意。",
            "向来与客到峰前，亭上酌泉赏泉味。",
            "我客峰边一蔀室，关门无事辄终日。",
            "公来剥啄自敲门，𫏐解跏趺为公出。",
            "池上烟光初过雨，岩花胶轕开无数。",
            "曳杖惟愁猿狖惊，笑谈复恐蛟龙怒。",
            "闻道公归朝玉京，王事不敢宽作程。",
            "想公拜舞升天廷，雍容奏议详而明。",
            "知公不独称安宁，疏民利害通民情。",
            "吾君忧民精且诚，愿公中和辅太平。"
        ],
        "notes": "",
        "id": "5e57d334782d6c0cc6c776a67602ad9a"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "韩升之主簿惠示襄阳杂咏诗淳深高古吟讽不置辄用最后书怀赠彦履韵以释其意",
        "preface": "",
        "paragraphs": [
            "刮磨习气如洗爵，惟余好古情未薄。",
            "向来诗轴入松门，便对屠门先大嚼。",
            "吾侪事业如石田，笔墨魔人妨夜眠。",
            "如公万卷瘖不吐，使者旁午谁见怜。",
            "方今神武拓疆土，超擢贤才固其所。",
            "莫叹簿书官禄微，黄钟大吕生一黍。"
        ],
        "notes": "",
        "id": "ff7ebc811fad9e6cd9a838c07ae2c192"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "张执权主簿同二知县大夫入山作诗并以见赠亦次其韵",
        "preface": "",
        "paragraphs": [
            "我不学支公畜马作戏剧，道人不韵亦成癖。",
            "又不学云岩常说老婆禅，苦道炽然说墙壁。",
            "归来挈杖访饮虹，携诗过我三士同。",
            "我喜坐之鹘壁峰，下视凛凛十八公。",
            "诸人胸中何所有，文字万卷皆科斗。",
            "平生笔端自有口，簿书透处时一吼。",
            "白面王孙金作鞭，怜渠政遭富贵缠。",
            "今朝此乐戒勿传，一笑蚊蝱空过前。"
        ],
        "notes": "",
        "id": "9408ba6a1374fc02382b70fad8b88d07"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "青原台诗",
        "preface": "",
        "paragraphs": [
            "五马胸中足丘壑，驻车决遣有余乐。",
            "似言新广青原台，不减滕王旧江阁。",
            "滕王阁下当年路，静中怀抱时来去。",
            "闻说青原比像间，表里江山便知处。",
            "使车时此携佳宾，与人同乐不同群。",
            "倚栏自得新诗句，矫首长怀古道人。",
            "青原亲见曹溪祖，渠有儿孙住山斧。",
            "问公何处见青原，杳杳飞鸿掠云去。"
        ],
        "notes": "",
        "id": "37fb11231f5a5b6f6e5a50fdbee9f72a"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "赠道士张谦中",
        "preface": "",
        "paragraphs": [
            "道人髭须似民部，平生篆隶心独苦。",
            "世间笔墨一点无，骎骎气象追千古。",
            "道人得师在何许，秦汉鼎彝周石鼓。",
            "若峄山碑若诅楚，二李而下初不数。",
            "异时心醉不窥园，依绳作直规作圆。",
            "一朝妙解古人意，脱落尺度诚其天。",
            "嗟君绝艺世无敌，勿示时流渠未识。",
            "我亦当年好古人，推席为君三叹息。"
        ],
        "notes": "",
        "id": "a68c8f20a951b28d5144a5cd97ee928b"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "英游阁诗",
        "preface": "",
        "paragraphs": [
            "西湖气欲吞吴楚，山作重围如捍虏。",
            "回环楼阁骇鱼龙，挺拔浮图逼云雨。",
            "西湖英游天下传，湖光山色当圭田。",
            "何须西土方为浄，不待吴门自是仙。",
            "雪花飞时妙无价，梅影横斜端可画。",
            "荷气薰人六月风，月华彻底三秋夜。",
            "阴容霁色风且雨，晓光暮碧寒代暑。",
            "阁中气象顷刻移，诗人不是无心赋。",
            "竹阁使君遗迹空，草堂居士但闻风。",
            "百年光景电划水，湖山无限生有穷。",
            "爱君长才犹袖手，岂宜苦为湖山久。",
            "君不见向来阁上旧游人，富贵功名古无有。"
        ],
        "notes": "",
        "id": "ffe4e42d9b58a6a67618773eead78818"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "为卿昙辅作一枝庵诗",
        "preface": "",
        "paragraphs": [
            "百年七万二千饭，检校劳生岂无限。",
            "巍巍孰是真丈夫，应作已作所作办。",
            "不信穷通手翻覆，自穷自通均不足。",
            "穷思大厦千万间，通或胡椒八百斛。",
            "道人不与世俗俱，一枝自占巢有余。",
            "有时放杖据高梧，睥睨三界如蘧庐。",
            "春风数日到梅萼，吟遶寒香雪欲作。",
            "归来趺坐尼师坛，柏子烟消泉一勺。"
        ],
        "notes": "",
        "id": "9ebea0c27b6020aea65583953ff5145a"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "止止堂诗送仁禅者徧参",
        "preface": "",
        "paragraphs": [
            "止止堂中一禅客，五尺枯藤藏未得。",
            "平生心胆闯古人，今复江南又江北。",
            "昨夜霜风号古木，玄猿啼寒星斗黑。",
            "傍家行脚有底难，独师大去吴王国。",
            "君不见季子敝尽黑貂裘，归来印佩六国侯。"
        ],
        "notes": "",
        "id": "09bb17fdf64065925655c60db938864e"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "送慧林化士",
        "preface": "",
        "paragraphs": [
            "王舍城中车马尘，霏霏似我涧底云。",
            "此尘可贵不可贱，中著功名富贵人。",
            "上人衣带云霞色，随例尘中归未得。",
            "祇园为有老作家，闹市丛中自禅寂。",
            "向来禅律相错居，空庭月作五日墟。",
            "市声浩浩如滩濑，谁信禅房静有余。",
            "道人要是白云侣，红尘不是安身处。",
            "未能随我便那伽，早入千峰万峰去。"
        ],
        "notes": "",
        "id": "1232a24d3370fa51ac88c4c6b7cd58f6"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "送不愚兄香严行",
        "preface": "",
        "paragraphs": [
            "君不见香严之山天下望，何必楞伽称海上。",
            "龙湫直下一万尺，鹘崖突起三千丈。",
            "借问何人出其中，前有国师后闲公。",
            "中间有人骑乳虎，大雄敬树真卧龙。",
            "山中壮气今重振，堂上老人提旧印。",
            "晶明如住广寒深，渊泉自吸沧溟尽。",
            "兄今三十未为老，名利波涛拔身早。",
            "向来自裂子夏冠，翻然便刬天然草。",
            "如兄勇锐世莫比，谁与同生亦同死。",
            "只今文采尚未章，人道香严有真子。",
            "隋河浑浑日夜流，兄今倚柁到南州。",
            "南州水洁草如染，自在沩山水牯牛。"
        ],
        "notes": "",
        "id": "110481fb23c3a1c86770139d6d4293b1"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "钝庵诗为印长老作",
        "preface": "",
        "paragraphs": [
            "姑苏昔是吴王国，表里湖山本充塞。",
            "吴王亡后台观空，只有湖山亡不得。",
            "斋钱吴越又富足，前身端受灵山嘱。",
            "平生佛事满东南，上下君民总纯熟。",
            "阿师累世同此会，外家更是东南最。",
            "晚年仿佛传双林，乡里推高无与对。",
            "阿师四海老行脚，偶向南阳露头角。",
            "他年欲识痴钝人，发长衲敝人谁觉。"
        ],
        "notes": "",
        "id": "69518a9ac2f06cdc19165558bb2cf48a"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "寄赵季成钤辖",
        "preface": "",
        "paragraphs": [
            "器之高谊已下世，安当我友埋金沙。",
            "倚松卧病无一钱，俗医如山闯利多。",
            "天寒岁暮山谷里，二老不作如我何。",
            "谓天盖高不无意，间生贤者为帝裔。",
            "不容声色眩耳目，但许诗书养梗柢。",
            "少年所学无不有，精研往往穷渊薮。",
            "不知用心能几何，妙悟自然绝师友。",
            "德成而上艺为下，此言端为中流者。",
            "须知豪杰盖不然，以德养艺斯又全。",
            "若分上下为优劣，千金安得称神仙。",
            "德为本质艺其饰，表里相资乃我德。",
            "欲知公子志甚深，已著千金追旧迹。",
            "世人有艺初无德，为骄为傲为残贼。",
            "杀人取财不知惧，犹夸庸妄肆诞惑。",
            "须知公子本无我，一切有求无不可。",
            "平生高见隘古人，焚弃经方见何左。",
            "老僧年来学禹步，跰𫏨鉴井不能去。",
            "还丹一粒能几何，从此游山不知处。"
        ],
        "notes": "",
        "id": "ef064186c2084f2c9c5a8a6af6afe1ee"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "送宋秀才",
        "preface": "",
        "paragraphs": [
            "东风欲归不可挽，门前芳草青青远。",
            "倚松卧病不能行，肩舆出门还复懒。",
            "先生家住岷峨下，当年神授神仙卦。",
            "死生祸福如眼前，从来卿相争称借。",
            "倚松卧病正无脚，袖出神方色闲暇。",
            "我知公意事仁义，不学世人事财利。",
            "无尽先生如古人，一见先生爱其真。",
            "几年门下真子弟，付之万事未尝计。",
            "或云公可为身谋，先生一笑公何醉。",
            "倚松老矣世共怜，公独何心德如天。",
            "从今藜杖傥能扶，山长水远公能从我无。"
        ],
        "notes": "",
        "id": "95f477e85c9595548a27d6d4752aad70"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "送江南景喜上人",
        "preface": "",
        "paragraphs": [
            "我有平生雪色尘，廉者不求贪不与。",
            "明朝聊以赠君行，一炷沉烟夜深语。",
            "丁宁佛法苦无多，文房四物来作魔。",
            "丈夫所作若未办，奈此峥嵘岁月何。"
        ],
        "notes": "",
        "id": "68296f389056353a6aa08cb0362ed555"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵卿山主解嘲",
        "preface": "",
        "paragraphs": [
            "道人竹瘦松柏刚，饱更风雨惯雪霜。",
            "堂堂自住一法界，岂与萧艾相短长。",
            "利刀割水风吹光，以空坏空竟谁伤。",
            "君不见湖边飞来两白鹭，终朝容与水云乡。"
        ],
        "notes": "",
        "id": "de8d4cee4cc8459094761c760efa583f"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "豫章宝智上人持高子诗求和",
        "preface": "",
        "paragraphs": [
            "我客飞来峰，一室聊自适。",
            "关门不敢开，怒风退六鹢。",
            "敲门者为谁，起我正禅寂。",
            "稻麻竹苇中，见此一英特。",
            "手携高子句，按谱恣游历。",
            "高子我旧游，伉侠不易得。",
            "忆昔京城隅，王郎古遗直。",
            "当时会合地，烂漫存辙迹。",
            "繄君入社晚，感事一嗟惜。",
            "安得赋归堂，寻盟合琮璧。"
        ],
        "notes": "",
        "id": "f64e714f8c7dd3c27e607e82a796fe31"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "赠卿书记",
        "preface": "",
        "paragraphs": [
            "我室如逆旅，尘坌被几席。",
            "自是懒扫除，初非护鼠迹。",
            "比室有道人，高洁如玉璧。",
            "时来相劳苦，倚席笑哑哑。",
            "道人居若何，纯素胜金碧。",
            "槃盂及几杖，奠置有疆埸。",
            "青丝贯湘竹，秩秩间儒释。",
            "短长各部伍，行列共绳尺。",
            "试看缶中兰，修叶浄如拭。",
            "我亦捧心颦，触缾污履舄。",
            "乃知效子败，古语不可易。",
            "时当过师语，输写尽胸臆。",
            "师言吐如屑，永语嗟啧啧。",
            "问师何所嗟，吾道苦荆棘。",
            "堂堂大道场，儿辈恣陵轹。",
            "苞苴幸引援，侧媚乞朝夕。",
            "争传外道语，盗履祖师阈。",
            "狂澜不可回，妖氛一何逼。",
            "柏直尚乳臭，唐俭安足惜。",
            "世无磊落人，口语谩籍籍。",
            "岂无直道师，众寡久不敌。",
            "常恐碧眼胡，西来苦无益。",
            "道人僧之杰，老骥犹伏枥。",
            "安得大宝坊，降魔扫妖癖。"
        ],
        "notes": "",
        "id": "112d984bbe1ccc40b3e58c2b5c4fe66e"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "润屋轩诗",
        "preface": "",
        "paragraphs": [
            "层崖如立壁，秀润初欲溜。",
            "下有癯道人，异时妙基构。",
            "为山不为屋，岂待吉日戊。",
            "轩成玉满家，不减朱门富。",
            "松篁既崔错，云雾亦臻凑。",
            "霜威入松骨，古滑咽泉窦。",
            "谷风卷簷回，浩荡金石奏。",
            "骚骚乌夜啼，鼎鼎雉朝雊。",
            "时于藤萝中，便捷一猿透。",
            "客来坐胡床，纸帐卷轻皱。",
            "儿童敬杖屦，文史当俎豆。",
            "微薰出小鼎，长缾上虚甃。",
            "此乐师有余，何为尚奔走。",
            "记我识师初，昂昂野鹤瘦。",
            "风姿入清古，气象脱凡陋。",
            "我游山海间，未获一角兽。",
            "如师能几何，不落余子后。",
            "师如佳少年，气出万夫右。",
            "平生千钧弩，要以一手彀。",
            "虽未须眉苍，典刑已可候。",
            "汲深非短绠，善舞属长袖。",
            "愿君浚其源，故道或可复。",
            "功成归此轩，趺坐了昏昼。"
        ],
        "notes": "",
        "id": "3b37102519a8ecd7ce2e51515fe8770c"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "钱塘清照律师芝草出其父墓上为作此诗",
        "preface": "",
        "paragraphs": [
            "槃槃千丈松，磅礴犯云汉。",
            "要为根所持，龙蛇走断岸。",
            "英英西洛花，妙为天下冠。",
            "根移枝可易，人为过其半。",
            "君看此灵芝，不与彼共贯。",
            "超然自挺立，初不頼根干。",
            "傥可种而植，朱门当烂漫。",
            "胡为不可致，图画空传玩。",
            "芝生在何许，可卜不待彖。",
            "忠臣孝子家，义夫烈士馆。",
            "吉事定有祥，岂是供好玩。",
            "道人律之师，父蛊虽不干。",
            "平生沙门行，报德已无算。",
            "向来郭氏阡，盛事传里闬。",
            "青青十亩阴，手植几脱腕。",
            "召和不吹律，修德自幽赞。",
            "至今超山下，百本益璀璨。",
            "亭亭卷云涛，濯濯立鹅鹳。",
            "乃知天人间，决定可复按。",
            "野人为作诗，诵实不敢赞。"
        ],
        "notes": "",
        "id": "39c30c2550b44821fe64a8065e5dbc66"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵吕无求同泛汴水",
        "preface": "",
        "paragraphs": [
            "琐琐榆下钱，贴贴水上镜。",
            "蜗牛共饮吸，水马竞驰骋。",
            "静中观至妙，度此春日永。",
            "舟师挽且哗，俚语相讥病。",
            "劳逸各有役，不必尽乘兴。",
            "公缘升斗穷，我访山水胜。",
            "虽云异出处，同是缚垢净。",
            "何当俱一扫，歇此风中艇。",
            "携持少室去，从渠谓捷径。"
        ],
        "notes": "",
        "id": "b2569afb4a5482877d3c67fd5318606b"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵吕居仁送李商老兼简李去言兄弟诸同参五首  其一",
        "preface": "",
        "paragraphs": [
            "岁月如翻江，学道若农务。",
            "道人竞寸晷，政以生死故。",
            "耽耽鹭闯池，落落鹤警露。",
            "瞥然忽中的，优昙濯泥污。",
            "何当一鼓作，姑置管城兔。"
        ],
        "notes": "",
        "id": "bef0df5155a65cf26c3d69e67ef02a11"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵吕居仁送李商老兼简李去言兄弟诸同参五首  其二",
        "preface": "",
        "paragraphs": [
            "开门对南山，万物尽昭告。",
            "自是君不领，岂是君不好。",
            "诸人如骥子，矫首万里道。",
            "援琴欲写之，促轸不能操。",
            "请子亦停手，趺坐西南奥。"
        ],
        "notes": "",
        "id": "8470f00ebb91a8d248fc39853ead3314"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵吕居仁送李商老兼简李去言兄弟诸同参五首  其三",
        "preface": "",
        "paragraphs": [
            "同参如用兵，各出不会期。",
            "一将夜破敌，诸将或未知。",
            "如何卫霍材，局趣窥短篱。",
            "军储有量数，岁月未易支。",
            "惟兵不可宿，早寄入塞诗。"
        ],
        "notes": "",
        "id": "a7c894172e774158d4b5190e98949a31"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵吕居仁送李商老兼简李去言兄弟诸同参五首  其四",
        "preface": "",
        "paragraphs": [
            "角巾拂弹棋，运斤斲蝇翼。",
            "当时未得妙，岂暇日入息。",
            "譬如河漫流，难以一篑塞。",
            "饮食男女间，嬉笑中盗贼。",
            "要须了其原，及此未曛黑。"
        ],
        "notes": "",
        "id": "4310d152d1a2e2f38dd474b711bdb86b"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵吕居仁送李商老兼简李去言兄弟诸同参五首  其五",
        "preface": "",
        "paragraphs": [
            "李氏泽如海，富此明月珠。",
            "诸郎皆可人，共出尧舜途。",
            "之子见我时，抱负勤髯奴。",
            "江头一再见，凛凛气百夫。",
            "赠子伊字门，不类城旦书。"
        ],
        "notes": "",
        "id": "225907aeba9eefd3e91172770c761933"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵答曾仲成二首  其一",
        "preface": "",
        "paragraphs": [
            "曾侯果胜流，折节事膏火。",
            "年来何转穷，正以工诗坐。",
            "可怜哭鬼句，不救采薇饿。",
            "平生九品禄，团团螘旋磨。",
            "归来卜我邻，步屧得相过。",
            "剧谈到理窟，我义危欲堕。",
            "世人富贵忙，此乐渠不那。",
            "春山正可寻，我行公亦可。"
        ],
        "notes": "",
        "id": "ab99c6b7c6064c92f511fddde5fee839"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵答曾仲成二首  其二",
        "preface": "",
        "paragraphs": [
            "我老不能世，百念久灰冷。",
            "偶随出山云，托迹𫏐人境。",
            "借问交游人，出处各形影。",
            "某或李广奇，某或卫青幸。",
            "如公不世才，跬步可台省。",
            "何为赋归来，欲近沃洲岭。",
            "夜半哦公诗，月寒心怲怲。"
        ],
        "notes": "",
        "id": "7207864a97582fb8b7e83cd7b755b17d"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "养志堂诗为襄阳吴传朋通判作",
        "preface": "",
        "paragraphs": [
            "我思古丈夫，出处各有意。",
            "上焉不作名，下亦岂为利。",
            "周旋进退间，万世作凡例。",
            "吁嗟古人远，中夜辄三起。",
            "老来得贤侯，气象无乃是。",
            "少年自挺立，学问造严秘。",
            "笔端挟风雨，麈尾揠根柢。",
            "问之为谁欤，盛德有苗裔。",
            "广陵之外孙，右司公之子。",
            "内师孟母贤，外交天下士。",
            "渐磨薰蒸到，成此不凡器。",
            "年来贰襄阳，岂为山水计。",
            "政以承母心，欲觐淮源隧。",
            "淮源日夜流，墓木已拱矣。",
            "母来拜墓门，满下平生泪。",
            "回头语儿孙，更酹坟前地。",
            "我怀三十年，一饭不忘此。",
            "惟诚通鬼神，志愿今乃遂。",
            "儿身勉直道，无贻墓中愧。",
            "宁为颍封人，勿作鱼梁吏。",
            "到官辟高堂，涓洁亦明丽。",
            "夜月进古几，春盘供早荠。",
            "炉薰事禅寂，简物薄滋味。",
            "起居饮食安，其乐固泄泄。",
            "母身自教子，子养母其志。",
            "要当并外家，十幅作图记。",
            "大曾信知言，名堂书是事。",
            "更哦诸人诗，千古激雕敝。"
        ],
        "notes": "",
        "id": "019381f0a5ee7ccca98a0e23ce662f79"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "吕无求以诗坚同舟为嵩山之约次韵报之",
        "preface": "",
        "paragraphs": [
            "我穷走四方，琐琐知交态。",
            "吕卿晚定交，槁质頼沾溉。",
            "笔端有神奇，胸次无疆界。",
            "平生书画船，往往出光怪。",
            "我非张孝廉，招呼许同载。",
            "顾我念嵩洛，如痞思一忆。",
            "况飞西北帆，一枕千里快。",
            "便当谋吉日，恐负游山债。"
        ],
        "notes": "",
        "id": "64adc50976896200b3cfb2163e17721f"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "阅旧诗轴见夏均父和晁之道诗次其韵寄伯容仲成均父诸友",
        "preface": "",
        "paragraphs": [
            "往者少年日，所慕韩伯休。",
            "涉世更百难，得交多胜流。",
            "当时回俗驾，喘汗困万牛。",
            "晚看故曹耦，半逝半乃侯。",
            "侯者朱其轮，逝者卧荒丘。",
            "荒丘不足悲，朱轮或可羞。",
            "翻然乃自悟，庶几桑榆收。",
            "朋侪竞挽止，一往只掉头。",
            "我岂筑室愚，喋喋于道谋。",
            "向来汉上行，悬知计未优。",
            "重念佛祖心，独往恐不酬。",
            "细看丛林敝，百孔如破裘。",
            "出有造请恶，入怀薪米忧。",
            "虽云学道辈，坦途多不由。",
            "我欲独挽之，难哉推陆舟。",
            "归来拥白云，草茅有前修。",
            "誓不出山去，三更林莽秋。",
            "寄声二三友，兴来过我不。"
        ],
        "notes": "",
        "id": "b4039d98b74adf278ca3429305745b5a"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "虚舟斋诗为王深叔作",
        "preface": "",
        "paragraphs": [
            "人生一涉世，波澜渺无穷。",
            "凡儿似得计，兀兀自穷能。",
            "惟有盛名下，颇招众嫉攻。",
            "开关或延敌，政使臧亦凶。",
            "古人故不尔，山泉养正蒙。",
            "我非阮嗣宗，何时见阿戎。",
            "濯濯春月柳，谡谡松下风。",
            "似闻未著冠，笔力百夫雄。",
            "余子窘不足，渠乃忌太丰。",
            "比从道人游，警悟世谛中。",
            "试观名斋意，已见应世工。",
            "圣贤在方策，制行固不同。",
            "惟有虚己游，万川同一东。",
            "此名可书绅，愿言谨厥终。"
        ],
        "notes": "",
        "id": "db7388a1a0130eba33369b1f95cd7dd0"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "和周提刑乐岁诗",
        "preface": "",
        "paragraphs": [
            "老农终岁忙，濯足不及骭。",
            "岂无相劳苦，穑事苦萦绊。",
            "迩来邻酒熟，隔户闻呼唤。",
            "客至便为约，此饮期达旦。",
            "乃翁起行酌，瓦缶恣弥漫。",
            "一引未置之，捋肘发屡叹。",
            "尝记秋来雨，似称春余旱。",
            "旱忧牟麦焦，雨惧禾黍烂。",
            "而今雨旱解，万事皆毕干。",
            "傥非值时和，未易了炊爨。",
            "似闻使者贤，云似周十乱。",
            "语竟复满引，抵掌笑秦汉。"
        ],
        "notes": "",
        "id": "ff66af031f0ec7f448e54153840f68ff"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵酬潘庭立仪曹见赠之作",
        "preface": "",
        "paragraphs": [
            "安仁可独来，连璧岂易得。",
            "我老阅士久，此士秀江国。",
            "不窥董生园，颇割子鱼席。",
            "向来决胜地，辟水湛寒碧。",
            "几年富问学，一道贯儒释。",
            "捉麈初不哗，论正语明白。",
            "哦诗咄嗟办，妙韵出金石。",
            "吾家妙喜师，赏叹节屡击。",
            "夜堂明月冷，鼎足坐禅寂。",
            "他年山中人，盛事话畴昔。"
        ],
        "notes": "",
        "id": "4a0d746a82994517c7e48cec08720446"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "杲道人屡聘不起用庭立韵作诗开之",
        "preface": "",
        "paragraphs": [
            "百年过雷雹，谁丧复谁得。",
            "邯郸一枕梦，蜗角两战国。",
            "道人脱世网，便卷百丈席。",
            "分明老胡裔，仿佛眸子碧。",
            "向来数道场，众挽不容释。",
            "金言无自晦，如反衣狐白。",
            "道人笑不答，我心固匪石。",
            "迩来燕雀豪，颇须鹰隼击。",
            "达人有舒卷，大士等喧寂。",
            "何当为众起，孰谓今非昔。"
        ],
        "notes": "",
        "id": "dbe1096f86e22abd6628d7884d0caafc"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "元辉上人喜赋诗作东坡字萧然有出尘之姿渠亦用韵有作且乞诗为别因再次韵赠之",
        "preface": "",
        "paragraphs": [
            "禅流笔墨戏，好句亦时得。",
            "譬如世佳人，不必须倾国。",
            "我行百城时，所至不暖席。",
            "默求支许流，常叹暮云碧。",
            "阿师有典刑，一见我心释。",
            "根源师璨可，余事窥元白。",
            "丛林半良窳，初若泗滨石。",
            "欲出金玉音，不妨聊考击。",
            "致远或恐泥，落华反枯寂。",
            "口边白醭去，愿子师古昔。"
        ],
        "notes": "",
        "id": "d9a15b6df43b965803fa06954ebc663a"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "修上人出觉范送行诗言别因次韵饯之",
        "preface": "",
        "paragraphs": [
            "上人邱壑姿，韵出余子右。",
            "已经老洪目，云是江南秀。",
            "访我白崖巅，喘汗经层岫。",
            "初无一日雅，恍若十年旧。",
            "胡床气未稳，牙签出深袖。",
            "我居人迹绝，特坐岁时久。",
            "子来亦遽去，既别重回首。",
            "招提送客还，松户闭春昼。"
        ],
        "notes": "",
        "id": "7c308173abc086b6e6866cb2a37f154c"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "望鸡园诗",
        "preface": "",
        "paragraphs": [
            "望鸡天人供，韵出芝菌表。",
            "炎蒸夜过雨，裂地出清晓。",
            "根株树玉雪，顶𩕳翚青缥。",
            "羽衣散皋原，鸿雁集苹蓼。",
            "邂逅遽撷取，已尽首犹矫。",
            "麻昉助芳烈，姜芼戒烦扰。",
            "取味俄顷间，薇蕨盖其小。",
            "吾生易与耳，升合自可了。",
            "聊为道人剧，五鼎端可少。"
        ],
        "notes": "",
        "id": "300bbb72b1e7174b59154e21875e0646"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "用蔡伯世韵作诗寄之兼简吕居仁兄弟十首  其一",
        "preface": "",
        "paragraphs": [
            "蔡侯材栋梁，向来饱霜露。",
            "十年林下思，常恐庾尘污。"
        ],
        "notes": "",
        "id": "faffe16fb00397f34406ee8049cc0605"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "用蔡伯世韵作诗寄之兼简吕居仁兄弟十首  其二",
        "preface": "",
        "paragraphs": [
            "人生落世故，至宝堕深井。",
            "傥无自拔计，金玉谩弃屏。"
        ],
        "notes": "",
        "id": "730f7a62c95df4442423b9c0b0c33ab8"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "用蔡伯世韵作诗寄之兼简吕居仁兄弟十首  其三",
        "preface": "",
        "paragraphs": [
            "至理本旷夷，小道皆左僻。",
            "信能弹指了，可死不待夕。"
        ],
        "notes": "",
        "id": "aca99c55567a705482d87ae7bb61a628"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "用蔡伯世韵作诗寄之兼简吕居仁兄弟十首  其四",
        "preface": "",
        "paragraphs": [
            "松毛巧妇禽，螺壳寄居虫。",
            "二物自广大，那知十方空。"
        ],
        "notes": "",
        "id": "664126b14b66f018cfc2bc3604323e4c"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "用蔡伯世韵作诗寄之兼简吕居仁兄弟十首  其五",
        "preface": "",
        "paragraphs": [
            "百年固多变，深谷或高岸。",
            "要知悟破迷，大似理易乱。"
        ],
        "notes": "",
        "id": "00e9645896a5f1a9905bd0eec697bdf8"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "用蔡伯世韵作诗寄之兼简吕居仁兄弟十首  其六",
        "preface": "",
        "paragraphs": [
            "见弹已求炙，亡羊犹补牢。",
            "功成无早暮，事竟等卑高。"
        ],
        "notes": "",
        "id": "cb4c5324e5d410b91489b6b06ceffbd0"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "用蔡伯世韵作诗寄之兼简吕居仁兄弟十首  其七",
        "preface": "",
        "paragraphs": [
            "君岂蔡子叔，我非支道林。",
            "何当速相就，为子细征心。"
        ],
        "notes": "",
        "id": "a108637e3ff7e9a8743badcab9a3e01d"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "用蔡伯世韵作诗寄之兼简吕居仁兄弟十首  其八",
        "preface": "",
        "paragraphs": [
            "沉水博山炉，积灰如雪霜。",
            "何如坐三昧，自薰成定香。"
        ],
        "notes": "",
        "id": "4a1bb8cb9bd25f55f22ac2f41b924f5a"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "用蔡伯世韵作诗寄之兼简吕居仁兄弟十首  其九",
        "preface": "",
        "paragraphs": [
            "三世如旦暮，四大转风火。",
            "傥能了无生，如观掌中果。"
        ],
        "notes": "",
        "id": "ef6e8552240c1b541882c013af86a51c"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "用蔡伯世韵作诗寄之兼简吕居仁兄弟十首  其一○",
        "preface": "",
        "paragraphs": [
            "学道十万众，得者一二稀。",
            "寄声故曹耦，舍此将安归。"
        ],
        "notes": "",
        "id": "1cc4e08ed2bfb5987cfcfcaff236b425"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "示故人",
        "preface": "",
        "paragraphs": [
            "变化密移何太急，刹那念念一呼吸。",
            "八万四千方便门，且道何门不可入。",
            "入不入，晓来微雨芭蕉湿。",
            "殷勤更问个中人，门外堂堂相对立。"
        ],
        "notes": "",
        "id": "1ed947048c355cc482945de3e38891eb"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵应铨诗",
        "preface": "",
        "paragraphs": [
            "谁养山中云，馆我云中寺。",
            "山深云常润，出户须芒屦。",
            "可怜云外人，过我一饭去。"
        ],
        "notes": "",
        "id": "a91bd5c577edc833a1a4b622ea86bd66"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "客舟",
        "preface": "",
        "paragraphs": [
            "三界众生俱是客，就中君是客中客。",
            "眼前何处非君家，莫道君家归未得。"
        ],
        "notes": "",
        "id": "5a3bff08782671b9a37307a113aee66b"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "王信玉生日",
        "preface": "",
        "paragraphs": [
            "簪笏谁非嗣，才能恐未难。",
            "传家推有守，树德莫如宽。",
            "贱子敢为佞，明公信可观。",
            "四维开雉堞，千顷涨波澜。",
            "逮下亡圭角，逢人倒肺肝。",
            "月评终许劭，爱客自袁安。",
            "不伪心常逸，忘机体更胖。",
            "所临惟简易，有道息雕残。",
            "使节轺车稳，兵符玉具干。",
            "百城同鏁静，万井益歌欢。",
            "退食公无事，挥毫妙可刊。",
            "笙歌珠履醉，风月井梧寒。",
            "诸子仍闻道，群雏半著冠。",
            "居然谢纨绮，沃若秀芝兰。",
            "表里初无憾，行藏晚竟完。",
            "向来三径志，欲了五车看。",
            "异日人争诵，来征印已刓。",
            "恐须烦柱石，从此接鸳鸾。",
            "直道惟天相，亨衢岂自干。",
            "祝公千岁寿，终始立朝端。"
        ],
        "notes": "",
        "id": "8251e931a69adb2f21b7a9d2eda343ca"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "九月六日驾幸蔡王府",
        "preface": "",
        "paragraphs": [
            "诏可观光夹路民，雍容禁卫见宽仁。",
            "天光湛湛乾坤净，玉色温温草木春。",
            "虚驾老臣人望重，降舆新第圣恩亲。",
            "属车未御钧天奏，只有欢声满后尘。"
        ],
        "notes": "",
        "id": "d41b6620adfba439ae46f00e1131c35f"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "过关山用同行韵",
        "preface": "",
        "paragraphs": [
            "风来幡动作真观，耳倒声边亦妄闻。",
            "自笑敝貂苏季子，苦求知画宋元君。",
            "关山行李今三反，灯火工夫费几分。",
            "安得一廛留我老，抱琴矫首送浮云。"
        ],
        "notes": "",
        "id": "bc1a60c34cb42ffa9b155d54e6f37d40"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "遇里人道及乡闾事作诗寄谢无逸",
        "preface": "",
        "paragraphs": [
            "敝貂去国漫西东，闻说乡闾梦寐中。",
            "贾竖裹头仍纳妇，骊驹将子又追风。",
            "云山何处非投老，文史他年不疗穷。",
            "富贵可求吾亦懒，眼看余子化王公。"
        ],
        "notes": "",
        "id": "d957aaf86dbf1de73ab30a1d8db98608"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "谒汉高帝庙",
        "preface": "",
        "paragraphs": [
            "凤凰山下绿茫茫，杀气犹缠古战场。",
            "他日英雄矜胜败，今时田野话兴亡。",
            "狗烹兔死已千载，雷动风行尚一方。",
            "过客若余秦父老，拜祠应有泪浪浪。"
        ],
        "notes": "",
        "id": "3ebbc63a9bd7d60344fe5a51dd577ea5"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "赠霍明府伟",
        "preface": "",
        "paragraphs": [
            "南海先生不讳穷，鬓髯如戟气如虹。",
            "异时磅礴风尘外，今日低回文课中。",
            "政事有谁咨蹇老，功名未合愧终童。",
            "何人为草阳城荐，台阁差差振古风。"
        ],
        "notes": "",
        "id": "1009c78a8f369caef40747c278b3d5ef"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵张符离民师适堂即事",
        "preface": "",
        "paragraphs": [
            "三考符离课独优，政成囹圄自无囚。",
            "满堂文史闲□令，一榻薰风对奕秋。",
            "刑措似闻闾巷语，年登仍解庙堂忧。",
            "从今尊酒留佳句，折狱何劳比仲由。"
        ],
        "notes": "",
        "id": "24d48477487ed2ff26bc15af2afab463"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "汪信民约诸人游城南陈氏园不果",
        "preface": "",
        "paragraphs": [
            "先生休沐不谭经，准拟行槃到野亭。",
            "兴尽回船散童骑，客来呼吏出盆缾。",
            "奁中白黑谁成败，醆底圣贤同醉醒。",
            "却笑伯伦尚多事，苦怜江汉载浮萍。"
        ],
        "notes": "",
        "id": "361a1bbaef3dcd88ecc45bfa22926e14"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "赠隠居",
        "preface": "",
        "paragraphs": [
            "竟体芳兰君可人，一轩风月澹无邻。",
            "丝麻十亩他年老，文史三冬上世贫。",
            "浑浑淄渑空自辨，眈眈狼虎谩相亲。",
            "了然道眼都无许，祇有鶑花满意春。"
        ],
        "notes": "",
        "id": "5fff427eae624705f3d035baa3add057"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵彭圣从秋兴",
        "preface": "",
        "paragraphs": [
            "淡云疏雨承秋早，白露清风引夜长。",
            "已见毕星朝北极，似闻骁骑卷西凉。",
            "只鸡还我田家味，小胯须君官焙香。",
            "千古步兵今远矣，属谁长啸作鸾凰。"
        ],
        "notes": "",
        "id": "7817040bf33f748cef7f60ac07800ff8"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "题沧浪亭",
        "preface": "",
        "paragraphs": [
            "君构虚亭古岸头，我来登览判千忧。",
            "丈人钓艇波澜阔，孺子歌声草树秋。",
            "山似画屏随屈曲，人如杨柳擅风流。",
            "他年若有江湖具，乘兴因君棹小舟。"
        ],
        "notes": "",
        "id": "88e3ba06e058640f033a68985c4f3b39"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵米元章壮观",
        "preface": "",
        "paragraphs": [
            "晓色村村澹，春风树树秾。",
            "八窗中夜月，千里隔江峰。",
            "酒道穷通乐，诗原左右逢。",
            "客来应下榻，石铫煮长松。"
        ],
        "notes": "",
        "id": "28bbb9f40282f12334124c698e1f6ffd"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "端午日二首  其一",
        "preface": "",
        "paragraphs": [
            "艾叶斜枝短，菖蒲瘦节长。",
            "绿云依鬓乱，红雪落杯香。",
            "风物江淮似，功名岁月忙。",
            "泽间人吊屈，应有泪浪浪。"
        ],
        "notes": "",
        "id": "3fa28164b90a85dd3d488a4abac4bd07"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "端午日二首  其二",
        "preface": "",
        "paragraphs": [
            "异代多同俗，千秋饷楚魂。",
            "人才终可惜，祀事故常存。",
            "赤卤丰禾黍，闲民长子孙。",
            "怜渠身世拙，满眼暮云屯。"
        ],
        "notes": "",
        "id": "2f447e6d98927f7799125323e93afbd9"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "山居二首  其一",
        "preface": "",
        "paragraphs": [
            "小径深通竹，疏篱巧过藤。",
            "冷猿啸古木，饥鹭啄寒冰。",
            "贵客终难屈，蓬门不用应。",
            "此中有佳处，黄卷短檠灯。"
        ],
        "notes": "",
        "id": "8635c2ae1dab90483f47be2784cb9737"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "山居二首  其二",
        "preface": "",
        "paragraphs": [
            "门拥深深草，溪明衮衮沙。",
            "冷烟浮菜甲，小雨荐茅牙。",
            "老兴元无系，春工竟自华。",
            "邻翁却相可，步屧过渠家。"
        ],
        "notes": "",
        "id": "65c6afce3502a479160515aa583be581"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "送王长元同弟次元赴官",
        "preface": "",
        "paragraphs": [
            "梁苑春未竞，隋河冻尚肥。",
            "鬓毛开老境，甲子运天机。",
            "华鄂君方仕，樵苏我未归。",
            "凭将汝南麈，慎对可人挥。"
        ],
        "notes": "",
        "id": "14e03d0caa2458c8f6134b83269e8f3e"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "蒲适正挽歌",
        "preface": "",
        "paragraphs": [
            "吾道何多蹇，苍天呼不闻。",
            "楩楠初有待，泾渭竟难分。",
            "阅世中庸行，随时俗下文。",
            "想君九原恨，著草露纷纷。"
        ],
        "notes": "",
        "id": "13931544d877d8147633a2aa0385f63c"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "息虑轩诗",
        "preface": "",
        "paragraphs": [
            "雨暗藤经屋，春深草到门。",
            "客来非问字，鹤老不乘轩。",
            "花气翻诗思，松声撼醉魂。",
            "呼儿换香鼎，趺坐竟黄昏。"
        ],
        "notes": "",
        "id": "fcf9d64af76626a8e6613f6ad1b5d779"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "岁暮",
        "preface": "",
        "paragraphs": [
            "浩荡生涯计，凄凉客子心。",
            "岁从官历尽，忧入鬓毛深。",
            "月气含窗户，汤声转釜鬵。",
            "余生无所慕，持此卧山林。"
        ],
        "notes": "",
        "id": "1cb5993978ab143c5ef538c4c2ceb37f"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "送宿州晁祖禹签判",
        "preface": "",
        "paragraphs": [
            "一见晁公子，雍容前辈风。",
            "规橅俗吏外，步作古人中。",
            "环佩千官合，梯航九驿通。",
            "空虚循吏传，谁为荐诸公。"
        ],
        "notes": "",
        "id": "b219bfa122c817c4840bdb687dc32f4a"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "九日发淮康",
        "preface": "",
        "paragraphs": [
            "九日非吾事，黄花亦谩生。",
            "未倾彭泽酒，还背汝阳城。",
            "细雨秋天近，西风白葛轻。",
            "山村远城市，可有笑歌声。"
        ],
        "notes": "",
        "id": "b2c4dc2b15986bc1a5885b0d0d29eeca"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "秋日游城南展氏园登阁",
        "preface": "",
        "paragraphs": [
            "金灯奋髯阶砌宽，杨柳缓带楼阁闲。",
            "我来不为春事促，西风斜日面前山。"
        ],
        "notes": "",
        "id": "95ed6362362e284353d34222d2f51f00"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "制药",
        "preface": "",
        "paragraphs": [
            "身如逆旅无非我，岂谓昌阳信引年。",
            "南北未能忘世故，药囊随处却安禅。",
            "万金良药吾何用，九转丹砂世谩传。",
            "草木精华如可贳，未妨巾屦地行仙。"
        ],
        "notes": "",
        "id": "ed2d66c56fdb5433aab58f69ec3d8bfc"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "麻城道中",
        "preface": "",
        "paragraphs": [
            "拱道新松无数青，晚风十里撼江声。",
            "栋梁不是寻常度，宜有长材待老成。"
        ],
        "notes": "",
        "id": "8d58e78d538773ea00aba8a03209ed51"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "过淮",
        "preface": "",
        "paragraphs": [
            "淮山漠漠水潭潭，落日孤云自不堪。",
            "今夜月明风更急，凭吹魂梦到江南。"
        ],
        "notes": "",
        "id": "73c0bc6b36f42e268f56d8c5d1ca3575"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "从人觅山水扇二首  其一",
        "preface": "",
        "paragraphs": [
            "少壮崎岖山水间，短衣楚制略胜寒。",
            "年来疲病归期堕，只乞君家便面看。"
        ],
        "notes": "",
        "id": "702f15f57181952bbd89941a5a434cea"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "从人觅山水扇二首  其二",
        "preface": "",
        "paragraphs": [
            "爱君才气耻言兵，欲倚诗书继老成。",
            "手里林泉当付我，恐妨抽板揖公卿。"
        ],
        "notes": "",
        "id": "83652bbe8cf255df63dd39b1877dced6"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "偶书",
        "preface": "",
        "paragraphs": [
            "广离骚罢独支颐，万里江山座上归。",
            "门外不知蛮战触，满窗蚊子刺明飞。"
        ],
        "notes": "",
        "id": "d104634ee1b16191a38ca6e212c76ac0"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "自简",
        "preface": "",
        "paragraphs": [
            "错龟数策愿分疑，筮短龟长一是非。",
            "但把故吾重简练，不须分画见郊圻。"
        ],
        "notes": "",
        "id": "98a859adad8c0bfc0af810e48da987cb"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "以太学灯笼遗陈松老",
        "preface": "",
        "paragraphs": [
            "君有传家三尺檠，巨编长轴称经营。",
            "时文今是蝇头字，遗子终南捷径行。"
        ],
        "notes": "",
        "id": "8b400bc35cfe3ad0e230524ef76567a2"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "闻说",
        "preface": "",
        "paragraphs": [
            "闻说南方仍岁旱，十家生事九家空。",
            "君王分寄二千石，避寝何人舍盖公。"
        ],
        "notes": "",
        "id": "00bdf2f724b3938d2b7d4a11206030f6"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "邻鸡",
        "preface": "",
        "paragraphs": [
            "邻鸡振羽非恶声，北斗倒挂玉绳横。",
            "朋来劳苦饥寒解，客去悠飏羽翼成。"
        ],
        "notes": "",
        "id": "f00d6cf19c2e038698414492cc139be4"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "久雨偶晴见日",
        "preface": "",
        "paragraphs": [
            "浓阴百日漫西东，汹汹隋河夜欲洪。",
            "但得望尧常拜手，谁能畏盾辄逃空。"
        ],
        "notes": "",
        "id": "7dfcff3d780c86f35dcf39265851147a"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "赵元达久不至池上作诗戏之",
        "preface": "",
        "paragraphs": [
            "雨后新荷拥岸青，菰蒲相向立蜻蜓。",
            "此中佳处君知否，应对文君赋小星。"
        ],
        "notes": "",
        "id": "0f1db89dff95b97dac61e23e94917c9e"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "再用韵",
        "preface": "",
        "paragraphs": [
            "杨柳池塘表里青，鱼儿偷眼畏蜻蜓。",
            "夜来雨过菖蒲静，倒浸中天四五星。"
        ],
        "notes": "",
        "id": "9cac025651ac6eaefc748d2e50f29262"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "书天源河上友人壁",
        "preface": "",
        "paragraphs": [
            "春色撩人不奈渠，红尘无处可飞凫。",
            "悬知桃李付流水，来看垂杨十万株。"
        ],
        "notes": "",
        "id": "154f0782e3a049c811fbfa9991605607"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵答陈考城",
        "preface": "",
        "paragraphs": [
            "袖里楞伽非世书，了知干没未殊途。",
            "会携他日已漫刺，归谒南山五大夫。"
        ],
        "notes": "",
        "id": "a2c684a772a0858572f78df2c551d92b"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "为谢无逸赋梅花二首  其一",
        "preface": "",
        "paragraphs": [
            "顿有亭前春耐寒，年年扶杖雪中看。",
            "不知谢子题诗处，比得王家第几般。"
        ],
        "notes": "",
        "id": "42f2ae8fd869c0129a62f3ec5283ff2f"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "为谢无逸赋梅花二首  其二",
        "preface": "",
        "paragraphs": [
            "闻道香寒卧雪枝，琼楼玉户巧相依。",
            "可怜今日移根处，王谢堂前燕子飞。"
        ],
        "notes": "",
        "id": "94e95a229f309885c06ef3ef11f60a61"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "戏赵元达",
        "preface": "",
        "paragraphs": [
            "竹木王孙不嗣音，老夫多病转侵寻。",
            "可怜一息绝缨会，破坏经年设醴心。"
        ],
        "notes": "",
        "id": "848ee6f6315419c7f3b811f7b68df90c"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "冬日书谢氏园壁",
        "preface": "",
        "paragraphs": [
            "瓦缶藏春土脉干，嫣香已谢菊花团。",
            "履声遶尽栏干曲，肃肃松风作暮寒。"
        ],
        "notes": "",
        "id": "1acebcab155627870cf6d5054a3ec353"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "卧云堂",
        "preface": "",
        "paragraphs": [
            "补牢初未益亡羊，聊伴闲云卧草堂。",
            "君解入官云作雨，未应舒卷却相妨。"
        ],
        "notes": "",
        "id": "d86e0af2eb53b7bf8b1810b094dab94b"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "听松轩",
        "preface": "",
        "paragraphs": [
            "老龙偃蹇据岩壑，匠石营材城市中。",
            "自有幽人不相负，解凭曲几听秋风。"
        ],
        "notes": "",
        "id": "86245f47ece44346218c87acd3229f29"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "观鱼阁",
        "preface": "",
        "paragraphs": [
            "纷纷干没可怜渠，小阁诗书自有余。",
            "日背竹林风过柳，试扶松槛看浮鱼。"
        ],
        "notes": "",
        "id": "49700323bc871af21ba88fff073001b6"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "快目亭",
        "preface": "",
        "paragraphs": [
            "文字遮人窗闭蝇，无人传与卫生经。",
            "我愁烂漫不可写，须上君家快目亭。"
        ],
        "notes": "",
        "id": "56f1014a6f4939a1466fd5c45c1f119e"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "病中两绝句  其一",
        "preface": "",
        "paragraphs": [
            "芒鞋藜杖世缘轻，无妄谁令水火争。",
            "造物小儿莫相苦，此中无物可亏成。"
        ],
        "notes": "",
        "id": "b95cf143839d71856969a00993d0e424"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "病中两绝句  其二",
        "preface": "",
        "paragraphs": [
            "暑湿相乘势益昌，呼童煮药不知方。",
            "悬知草木皆凭借，聊为形骸作主张。"
        ],
        "notes": "",
        "id": "afa2dd37ee7f93ca6edd31a359139944"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "春日即事二首  其一",
        "preface": "",
        "paragraphs": [
            "人言春事经桃李，我欲要之病未任。",
            "昨日强随年少去，看花那复故时心。"
        ],
        "notes": "",
        "id": "45c66a283e835afaad0b2104812a7b82"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "春日即事二首  其二",
        "preface": "",
        "paragraphs": [
            "风光竟岁宜人少，乐事惟春取数多。",
            "果下小骝君借我，一鞭随意掠烟莎。"
        ],
        "notes": "",
        "id": "74da4c62236b08222738d2fc64ac4a0d"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "送同舍葛茂达还浙东二首  其一",
        "preface": "",
        "paragraphs": [
            "岂无强醉阳司业，固有无钱郑广文。",
            "三请未能勤问道，一归今日愿从君。"
        ],
        "notes": "",
        "id": "8b12685eec529525f33d1b38d8926fc0"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "送同舍葛茂达还浙东二首  其二",
        "preface": "",
        "paragraphs": [
            "隋河东下一千里，僮仆未知行李劳。",
            "闻道杞苗今结子，凭君饱食赋离骚。"
        ],
        "notes": "",
        "id": "0cf30d31bf3e6b6e0d9f46cf714a9723"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵吕原明侍讲欢喜四绝句 麦熟",
        "preface": "",
        "paragraphs": [
            "黄云千顷起邱山，缾缶村村自往还。",
            "悬知大作今年社，我欲从渠季孟间。"
        ],
        "notes": "",
        "id": "91f672bc88a982a7dce9d42849b36ee7"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵吕原明侍讲欢喜四绝句 拾麦",
        "preface": "",
        "paragraphs": [
            "㧑镰霍霍穟纷纷，多谢遗余畀后人。",
            "负载归来对妻子，始知身是太平民。"
        ],
        "notes": "",
        "id": "651e6fcf2ea2c4a2548b72160e30078e"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵吕原明侍讲欢喜四绝句 蚕熟",
        "preface": "",
        "paragraphs": [
            "丝在机头角未干，儿孙衣褐眼中完。",
            "茅簷翁妪自相寿，饱暖浑家感县官。"
        ],
        "notes": "",
        "id": "cbb832f8759c7551d3a0484127cd12d7"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵吕原明侍讲欢喜四绝句 盗获",
        "preface": "",
        "paragraphs": [
            "似闻有盗起空舍，闻说驱除唾手间。",
            "枹鼓不惊鸡自午，先生闭户养三关。"
        ],
        "notes": "",
        "id": "1b1f7cf1f5a406960efc49b45eb1ac52"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "寻梅二首  其一",
        "preface": "",
        "paragraphs": [
            "闻道香寒犯雪开，驼裘絮帽探春来。",
            "立春恰在王正朔，次第群芳不待催。"
        ],
        "notes": "",
        "id": "507bd8b03087adbbc61271877a0fca22"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "寻梅二首  其二",
        "preface": "",
        "paragraphs": [
            "乐事何如忧患多，寻梅不厌数经过。",
            "从今直到杨花尽，终始春风亦几何。"
        ],
        "notes": "",
        "id": "b3a299d733c205930d8a38b93aee89ab"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "寄曾伯容",
        "preface": "",
        "paragraphs": [
            "岂是从前踪迹疏，三年不送一行书。",
            "襄山傥有陪邻地，为问洲中种木奴。"
        ],
        "notes": "",
        "id": "daa136c714fb35fcce0929279f9e73af"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵吕居仁共二首 望山",
        "preface": "",
        "paragraphs": [
            "文章二子东西汉，人物诸何大小山。",
            "四海有家归未得，眼看寸碧便怡颜。"
        ],
        "notes": "",
        "id": "a317109226b75418e6fa216890e399a0"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵吕居仁共二首 榴花",
        "preface": "",
        "paragraphs": [
            "安石榴花作意开，杖藜聊复为渠来。",
            "何人风味更不浅，屐齿峥嵘付绿苔。"
        ],
        "notes": "",
        "id": "a57d7636dbe126eba53f012f32af1355"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "虞姬墓",
        "preface": "",
        "paragraphs": [
            "风悲月黑楚歌闻，泣下虞兮夜未分。",
            "千骑星飞向前死，不知谁为闭荒坟。"
        ],
        "notes": "",
        "id": "a15ad45b12c3af4acfb9cd4062f1c32a"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "霸王城",
        "preface": "",
        "paragraphs": [
            "百年父老不知兵，楚汉相持尚有营。",
            "日暮牛羊归虎落，野鸡飞过霸王城。"
        ],
        "notes": "",
        "id": "432b6d616f459d21a518d36dbfc3e255"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "病起观垂丝海棠感慨作二绝句  其一",
        "preface": "",
        "paragraphs": [
            "迟日暖风逼春事，海棠垂丝转娇羞。",
            "分明绰约若处子，桃杏尘凡非此流。"
        ],
        "notes": "",
        "id": "a5055df34d9f141665bb3dacd5e5096d"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "病起观垂丝海棠感慨作二绝句  其二",
        "preface": "",
        "paragraphs": [
            "卖花担上夸桃李，顿使春工不值钱。",
            "莫怪海棠不受折，要令笄珥绝凡缘。"
        ],
        "notes": "",
        "id": "58d1d41fad61cb1f5cfbbcf22e3d8ff6"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "用海印和尚韵和吴提刑游山颂",
        "preface": "",
        "paragraphs": [
            "白崖老将卧遥岑，苗裔分明祖少林。",
            "遂有乐天来问道，不妨黄蘗为传心。",
            "绳床斜月坐秋晚，石铫寒泉语夜深。",
            "一枕竹风清未晓，堂堂鱼鼓现观音。"
        ],
        "notes": "",
        "id": "893b1678a5cab4e83842344d45579512"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "用前韵示谢公定学士",
        "preface": "",
        "paragraphs": [
            "买金须是识真金，学道先防邪见林。",
            "切忌随言因作解，直须见色便明心。",
            "大圆觉海波澜阔，优钵罗花根蒂深。",
            "只者若还亲荐得，十方俱现海潮音。"
        ],
        "notes": "",
        "id": "a491ed6dfb386c4a753e0260700b3ba3"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "用前韵示官人",
        "preface": "",
        "paragraphs": [
            "古路玄微难谩寻，古人须要饱丛林。",
            "待闻墙壁炽然说，方见风幡便是心。",
            "鼻孔易随人事去，鬓毛空觉岁华深。",
            "儿啼女唤君知否，尽是频伽美妙音。"
        ],
        "notes": "",
        "id": "dd566cb76fd2f19327d7a56f5f94a170"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "用前韵示同参",
        "preface": "",
        "paragraphs": [
            "谈玄说妙隔千岑，过取诸方荆棘林。",
            "三界有谁教学道，十方无法谩求心。",
            "老胡生下家先破，达磨西来病转深。",
            "却问谁知第一句，恒沙诸佛未知音。"
        ],
        "notes": "",
        "id": "6dd7304bf209cc225e6c187416b1517e"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "答惠海首座五首海乃圆照禅师小师  其一",
        "preface": "",
        "paragraphs": [
            "闹市丛边荆棘侵，旃檀独秀旧园林。",
            "俊驹昔是吾家瑞，老鹤今犹万里心。",
            "短笛凄清秋水阔，乱山高下白云深。",
            "当年得力分明处，𥩟听炉香演一音。"
        ],
        "notes": "",
        "id": "ead3eaccbd83b2fac142790a15352c5a"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "答惠海首座五首海乃圆照禅师小师  其二",
        "preface": "",
        "paragraphs": [
            "龙生龙子气骎骎，拄杖横担徧宝林。",
            "果得云门函盖句，肯忘黄蘗老婆心。",
            "扶疏绿树西风薄，零落黄花秋意深。",
            "若问宗风竟谁嗣，请将消息问威音。"
        ],
        "notes": "",
        "id": "6d141e7bc5bbde047e2a60923cfdaab5"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "答惠海首座五首海乃圆照禅师小师  其三",
        "preface": "",
        "paragraphs": [
            "莫叹宗师久屈沉，赵州八十尚丛林。",
            "脚跟点地便无事，鼻孔撩天非有心。",
            "落笔满堂嗟敏妙，谈玄终日见精深。",
            "丁宁佛法无多子，三角泥牛演梵音。"
        ],
        "notes": "",
        "id": "d12d8b05ea3845978991997b952da7a6"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "答惠海首座五首海乃圆照禅师小师  其四",
        "preface": "",
        "paragraphs": [
            "缾钵随缘访古今，皎如玉树倚寒林。",
            "投机不碍多玄辩，寄宿何曾有执心。",
            "禅板蒲团人已静，博山沈水观方深。",
            "从来大器宜成晚，王国公卿多赏音。"
        ],
        "notes": "",
        "id": "ba726c0deb12a28ab55887785cdbf361"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "答惠海首座五首海乃圆照禅师小师  其五",
        "preface": "",
        "paragraphs": [
            "流辈推高不独今，当年成笋便平林。",
            "白云纵有为霖意，流水曾无恋影心。",
            "问道故人归雨后，供香童子立更深。",
            "青山不免露头角，短幅斜封更嗣音。"
        ],
        "notes": "",
        "id": "123ccfd74c87cde99d42efa0b9db3754"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "喜官人悟道",
        "preface": "",
        "paragraphs": [
            "白崖峰顶绝跻攀，到者方知到者难。",
            "闻道裴公才一喏，便从偃老破三关。",
            "人生有限随流去，佛法无多掣电间。",
            "喜见伽陀辨端的，倒骑馿子上幡竿。"
        ],
        "notes": "",
        "id": "81a8288cfe208647e92958885adf7b6f"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "阆人蒲君锡提举参老师悟道唱和四首  其一",
        "preface": "",
        "paragraphs": [
            "一喏推翻十二峰，三乘四库当时通。",
            "自闻百丈下堂句，已破提婆外道宗。",
            "画角晓吹深径雪，寒梅晴放小塘风。",
            "孤峰顶上他年事，又是筹盈石室中。"
        ],
        "notes": "",
        "id": "c773ee469a65156a9dd7ec5fb3293815"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "阆人蒲君锡提举参老师悟道唱和四首  其二",
        "preface": "",
        "paragraphs": [
            "魔法年来逞独雄，不令人说悟圆通。",
            "傥无上士已亲证，争识吾家是正宗。",
            "饱腹岂因餐画餠，开花须是得春风。",
            "从今同道方相委，九尾乌龟啸月中。"
        ],
        "notes": "",
        "id": "af58ea3b935453feade5612b44577c02"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "阆人蒲君锡提举参老师悟道唱和四首  其三",
        "preface": "",
        "paragraphs": [
            "东西南北本来同，自有时人碍不通。",
            "了后何妨三藏教，悟来那有五家宗。",
            "学飞雕鹗雄吞野，出腹麒麟要弄风。",
            "到底输他真鼻孔，痴人空坐黑山中。"
        ],
        "notes": "",
        "id": "4ad9e0947c15426f3005bebd569c1fa7"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "阆人蒲君锡提举参老师悟道唱和四首  其四",
        "preface": "",
        "paragraphs": [
            "老胡入草太无穷，直指仙人那一通。",
            "今日大颠回吏部，他年李勃嗣归宗。",
            "华夷元共一轮月，今古曾无两样风。",
            "从此牧牛真石巩，肯令信脚犯苗中。"
        ],
        "notes": "",
        "id": "d30e88e3479458be29b3f8626e12ea23"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "别用韵寄诸同参",
        "preface": "",
        "paragraphs": [
            "好笑多知一老翁，须言妙用及神通。",
            "我无佛说并魔说，谁问南宗与北宗。",
            "麤饭有时聊饱腹，破衣随分且遮风。",
            "他年同道如相过，沙铫煨茶竹叶中。"
        ],
        "notes": "",
        "id": "04a7a94a808500079d2b4168f2dbb8b0"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "寄夏均父二首  其一",
        "preface": "",
        "paragraphs": [
            "好雪春来番更番，思君未说几时还。",
            "有心便欲辞彭泽，更懒聊须到鲁山。",
            "酒肉异时相煦湿，功名他日已斓斑。",
            "故人若问别来事，举似云门第二关。"
        ],
        "notes": "",
        "id": "993af8dbfcfb619f7539d296d0164d99"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "寄夏均父二首  其二",
        "preface": "",
        "paragraphs": [
            "四海交情未有君，解衣推食见情真。",
            "平生烂漫如一日，万里周旋觉更亲。",
            "我已山林新祝发，君犹州县故随人。",
            "而今官意知何似，早晚归来洗世尘。"
        ],
        "notes": "",
        "id": "39590bdd188cad85747281be27ea11af"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "海印生日",
        "preface": "",
        "paragraphs": [
            "优钵罗花此日开，法王真子异凡材。",
            "平生极力参耆旧，晚岁倾心接后来。",
            "得意篇章浑简易，忘情风境自徘徊。",
            "儿孙只么酬恩德，倒挽沧溟作寿杯。"
        ],
        "notes": "",
        "id": "824ac58ad021ee420dc3515e2dcf0f94"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "同广德和尚及诸禅伯游山有作次其韵",
        "preface": "",
        "paragraphs": [
            "扪萝挽石复穿云，却叹公侯走世尘。",
            "碧嶂回眸三界小，红崖移步百花春。",
            "长沙只解随芳草，王老犹难避鬼神。",
            "不道游山末后句，瘦藤遥指牧牛人。"
        ],
        "notes": "",
        "id": "409444dcbf01a5aaec6dcfb0848164be"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "再次前韵",
        "preface": "",
        "paragraphs": [
            "芒鞋短杖访松筠，未许痴禅继后尘。",
            "碧嶂烟岚千顷润，红崖花草四时春。",
            "林中傥遇狻猊兽，日下休看舜若神。",
            "却笑子湖穷鬼子，犹将消息问时人。"
        ],
        "notes": "",
        "id": "5743a01b2455dc1a205a26b0321d7996"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵答吕居仁",
        "preface": "",
        "paragraphs": [
            "向来相许济时功，大似频婆饷远空。",
            "我已定交木上座，君犹求旧管城公。",
            "文章不疗百年老，世事能磨双颊红。",
            "好贷夜窗三十刻，胡床趺坐究幡风。"
        ],
        "notes": "",
        "id": "c7f8a3779fa273359b501b7e2b667104"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "再次前韵",
        "preface": "",
        "paragraphs": [
            "曾将千古较穷通，芥孔能容几许空。",
            "借问折腰辞五斗，何如折臂取三公。",
            "四时但觉风雨过，一饭奚须刀匕红。",
            "要识坏魔三昧力，更培根墢待春风。"
        ],
        "notes": "",
        "id": "ae0158b9af07b9ab517b5432c7684f58"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "吾友汪信民博士近闻参道甚力昨日得书云丧其偶其言耿耿有不释然者因寄此颂开之且挽其进",
        "preface": "",
        "paragraphs": [
            "悼亡应作断肠声，此恨从来不易平。",
            "堕泪要知非转物，鼓盆政恐未忘情。",
            "疏亲憎爱无非妄，生死存亡但有名。",
            "著力早须无底钵，优昙在火更晶明。"
        ],
        "notes": "",
        "id": "6bf0e2eb2961f884f7dac7fa630f4e4c"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "龟山戏赠谐文章",
        "preface": "",
        "paragraphs": [
            "水母潭边窣堵波，下头有个老禅和。",
            "蒲鞋旧日曾供母，宝寿平生不渡河。",
            "衣钵三千旧风景，形模十二古头陀。",
            "是凡是圣人休问，门外寒松卷薜萝。"
        ],
        "notes": "",
        "id": "7b3a4cd2a746e65ab91d3c1b64f7c307"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵吕无求入山会宿北窗",
        "preface": "",
        "paragraphs": [
            "驻车决遣底匆匆，求宿西湖北面峰。",
            "旋掩竹窗移短榻，徐敲冰瓮瀹长松。",
            "名高政恐为深累，道大由来自不容。",
            "顾我与公无二患，孤灯相对两疏慵。"
        ],
        "notes": "",
        "id": "a4f16f823d68a7478622bb739ea92e63"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "无求用前韵作雪诗见寄亦次其韵",
        "preface": "",
        "paragraphs": [
            "一夜花飞殿暮冬，晓惊银色现前峰。",
            "增肥幻质饶冰柱，埋没虚名叹瓦松。",
            "素纸不书思雪老，白圭无玷忆南容。",
            "知君岂乏扁舟兴，哦罢新诗兴已慵。"
        ],
        "notes": "",
        "id": "ca7ab6e98024ea00c8101c60a1cbfe58"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "赠灵岩德云庵主",
        "preface": "",
        "paragraphs": [
            "道人徧历五家宗，归隠林间事事慵。",
            "棐几有时吟夜雨，杖藜随意倚寒松。",
            "插天户牖险更险，拔地楼台重复重。",
            "借问师庵在何处，巍巍坐断妙高峰。"
        ],
        "notes": "",
        "id": "81bcde5d5b6c6de83067c7d36e8b35b7"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "德云庵诗",
        "preface": "",
        "paragraphs": [
            "岩下虚通上入云，众山围绕一山尊。",
            "德云只在此峰顶，童子何妨问法门。",
            "已种穉松三百本，待移苍竹一千根。",
            "不须更学药山老，月下啸声惊远村。"
        ],
        "notes": "",
        "id": "c366e69cd41cbd0173032184aab73615"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵鉴碧轩",
        "preface": "",
        "paragraphs": [
            "当轩方鉴碧溶溶，无事道人居此中。",
            "弟子来参洗钵话，朋游旧识钓鱼翁。",
            "一奁深渌桃花雨，数尺寒漪竹叶风。",
            "个处好怀谁共委，俯青飞鸟过晴空。"
        ],
        "notes": "",
        "id": "12112b35a5f7898c43e545a11719fde9"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "再次前韵",
        "preface": "",
        "paragraphs": [
            "不待山腰转箨龙，一函寒碧自深中。",
            "未容濠上观鱼客，聊许双林照影翁。",
            "雨后蜗牛群饮月，春余水马竞追风。",
            "井蛙海鼈难栖泊，会看长虹下晚空。"
        ],
        "notes": "",
        "id": "094834a843ffa093346725b5186b7761"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "杨梅",
        "preface": "",
        "paragraphs": [
            "五月杨梅正满林，初疑一核价千金。",
            "味方河朔蒲桃重，色比泸南荔子深。",
            "飞椗似闻新入贡，登盘不见旧供吟。",
            "诗成欲寄山中旧，恐起头陀爱渴心。"
        ],
        "notes": "",
        "id": "1b4a39029821b85bf0093159b75f00db"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵",
        "preface": "",
        "paragraphs": [
            "南山北岭总成林，野妪名园独擅金。",
            "实熟每忧风雨横，根蟠谁念岁华深。",
            "品题可配荔枝谱，风味能忘庄舄吟。",
            "食罢蜜脾聊殿后，半钩新月在房心。"
        ],
        "notes": "",
        "id": "3da62378ae38f4d42a8679f599c6c351"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "戏乞石菖蒲",
        "preface": "",
        "paragraphs": [
            "古涧灵苗不易遭，寸根拳石著身牢。",
            "齐如秧稻刺春水，小似神龟负绿毛。",
            "未与幽人供寿考，曾随迁客赋离骚。",
            "阿师垂手入廛去，应许珍奇付我曹。"
        ],
        "notes": "",
        "id": "e721c9778f63c7fa267cf0289f270094"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵卿山主梅花",
        "preface": "",
        "paragraphs": [
            "岁事功成雪洗尘，化工著意制清新。",
            "遂教天下无双色，来作人间第一春。",
            "未许调羹傅岩老，聊从牵兴杜陵人。",
            "遥知月下遶千匝，桃李成蹊未是频。"
        ],
        "notes": "",
        "id": "4329d1938bee84d7f062f8b09e8c0b50"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "送广上人",
        "preface": "",
        "paragraphs": [
            "师住匡庐南面山，飞来峰下略开单。",
            "时情淡薄知音少，吾道雕零行路难。",
            "何必善书须学卫，未应解义必师安。",
            "丈夫不用寻尘迹，自向虚空著羽翰。"
        ],
        "notes": "",
        "id": "0fea855cd816e8447d6f083f9158695c"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "再次韵关子开",
        "preface": "",
        "paragraphs": [
            "我初诖误辈簪缨，君亦前生失念僧。",
            "得意那知蚁旋磨，反身方悟鼠侵藤。",
            "高才自合参廊庙，朽质聊须活斗升。",
            "已破小团盟异日，速来相就凿春冰。"
        ],
        "notes": "",
        "id": "bf64110ceb931ed10f6f6ac825863c73"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "用前韵答吕无求",
        "preface": "",
        "paragraphs": [
            "聪明强健不聋丞，时出高言欲作僧。",
            "客至解衣挥玉麈，诗成落笔扫溪藤。",
            "园如靖节不难去，座比维摩岂易升。",
            "退食略无声色累，自磨煤麝写阳冰。"
        ],
        "notes": "",
        "id": "2c203ed589a4b537a5c59f83152f4400"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "用前韵答湛长老",
        "preface": "",
        "paragraphs": [
            "阿师歌咏过腾腾，岂是寻常粥饭僧。",
            "自了木平三担土，何须寂子四挥藤。",
            "新诗似锦谁能濯，高论如天不可升。",
            "饭罢关门香一豆，浄琉璃钵泛轻冰。"
        ],
        "notes": "",
        "id": "c1f35d0daa6fdd39bcd843127a7d2de7"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵孙向仲自灵隠归余杭二首  其一",
        "preface": "",
        "paragraphs": [
            "淡月晴风奏晓凉，春回草木被余香。",
            "溪桥村落牛羊散，竹坞人家桑柘忙。",
            "大树稍疑经枥社，群鸡端恐过尸乡。",
            "年来课最何须问，翁媪茅簷话短长。"
        ],
        "notes": "",
        "id": "747848d98ebe25685c83a0b7cd0dc6d6"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵孙向仲自灵隠归余杭二首  其二",
        "preface": "",
        "paragraphs": [
            "冷泉亭下漱甘凉，十里犹余齿颊香。",
            "入境自知风俗厚，到家应觉簿书忙。",
            "好依名教穷真乐，莫指温柔是旧乡。",
            "此理不疑何用卜，谁论筮短与龟长。"
        ],
        "notes": "",
        "id": "1f49bf5b339256adfdb1b80958ac1262"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "送以照上人",
        "preface": "",
        "paragraphs": [
            "三年坐夏饱湖山，梦遶江南身未还。",
            "一见道人知妙质，𫏐闻乡语破衰颜。",
            "朱轮华毂何曾乏，白拂长藤自不闲。",
            "特立如师世无几，为君出户立潺湲。"
        ],
        "notes": "",
        "id": "5d2d4ccb71a5e032142058983368c5c7"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵灵隠小轩",
        "preface": "",
        "paragraphs": [
            "小轩容膝趣清深，只有溪风夜月侵。",
            "络石静移春后蔓，凌霄危露雨中心。",
            "松窗旧草秋蛇帖，棐几谁赓雪子吟。",
            "他日幽人问佳致，茂林修竹似山阴。"
        ],
        "notes": "",
        "id": "7121b1d37c2114dabec0f13e17fb16bd"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵答刘通判二首  其一",
        "preface": "",
        "paragraphs": [
            "补牢初未益亡羊，始悔出山谋不臧。",
            "求志已甘长贸贸，应缘何苦自皇皇。",
            "曾更世上风涛阔，方悟闲中气味长。",
            "富贵如公非我比，春兰秋菊各馨香。"
        ],
        "notes": "",
        "id": "d86e0af2eb53b7bf8b1810b094dab94b"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵答刘通判二首  其二",
        "preface": "",
        "paragraphs": [
            "何事先生倦世荣，非贪水碧与山青。",
            "乞身高节恐难遂，捷径浮言固不经。",
            "闻道金丹能化鹤，岂同腐草止为萤。",
            "宰官本是随缘现，不碍他年叩玉扃。"
        ],
        "notes": "",
        "id": "b614a37e242c35bfcac909c50c3b8359"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "晁以道赠杨中立诗有谈禅诋毁之语盖以讽予因用其韵解嘲且开之云",
        "preface": "",
        "paragraphs": [
            "西来碧眼困津梁，只要教渠识旧乡。",
            "常恐佛魔相蹂躏，故提邪正为平章。",
            "好随鱼化禹门去，莫学蝇钻窗纸忙。",
            "诵箒忘苕解成道，可怜楚些漫沉湘。"
        ],
        "notes": "",
        "id": "736296b7880504c7abe048506a12494d"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "用曾伯容韵赠不愚兄",
        "preface": "",
        "paragraphs": [
            "丛林随处便安身，龙象何曾辈六群。",
            "盛德若愚常宴默，佳言如屑间缤纷。",
            "蒲团石上坐明月，茗椀松间打乱云。",
            "无限青山元属我，而今不免为中分。"
        ],
        "notes": "",
        "id": "5be4c030493707729ae1d1665535a8a1"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "赠伯容",
        "preface": "",
        "paragraphs": [
            "放牛归马老将军，直道从来不党群。",
            "妙唱挥毫飞衮衮，高谈奋麈堕纷纷。",
            "文章千古陶元亮，笔札平生谷子云。",
            "惟有丁宁一大事，颇遭魔罥每瓜分。"
        ],
        "notes": "",
        "id": "69d056be278306dd601464eccf9bfe5d"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "和不愚兄庵颂三首  其一",
        "preface": "",
        "paragraphs": [
            "此庵俄坏复俄成，步屧相从了此生。",
            "鹤不乘轩方自舞，鶑非求友为谁鸣。",
            "冬葅弄色应分瓮，春荠闻香莫戛铛。",
            "月下相寻记低语，松间乌鹊恐飞惊。"
        ],
        "notes": "",
        "id": "6cfb5aee35c46eec64c925bff4c161ec"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "和不愚兄庵颂三首  其二",
        "preface": "",
        "paragraphs": [
            "四海归来坐太平，莫令华雨恼空生。",
            "归云无事朝犹卷，老马休心夜不鸣。",
            "胜处林泉九节杖，闲中日月二升铛。",
            "晓来乞火打庵户，想见春风一梦惊。"
        ],
        "notes": "",
        "id": "722115c1861a8e590b039c0537e5fdc2"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "和不愚兄庵颂三首  其三",
        "preface": "",
        "paragraphs": [
            "常恨山居寡弟兄，阿师庵就可怜生。",
            "辅车岂但图相倚，独掌从来不浪鸣。",
            "野老献谋修水硙，山童相唤借茶铛。",
            "年来活计浑成就，猿鹤安栖定不惊。"
        ],
        "notes": "",
        "id": "03d68ebd9306d4efae191847eff0e8be"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "用朱元方韵寄深明郎中二首  其一",
        "preface": "",
        "paragraphs": [
            "当时冠盖集祇园，大似农夫值有年。",
            "庞老一言投马祖，陆侯彻底见南泉。",
            "古今已自融三际，语默何曾落二边。",
            "父子并为同社客，团栾应话老婆禅。"
        ],
        "notes": "",
        "id": "de0dfd662460edf3e95a7e318e5fa96d"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "用朱元方韵寄深明郎中二首  其二",
        "preface": "",
        "paragraphs": [
            "刹那念念转光阴，已过方来不住今。",
            "身似虚舟从不系，魔如敌国谩相侵。",
            "未能以幻还修幻，岂暇将心更用心。",
            "以说为宗遍天下，思公一笑白云深。"
        ],
        "notes": "",
        "id": "8e1f2a92d41eeab518a2e239da4be94e"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "送曾伯容还汉上",
        "preface": "",
        "paragraphs": [
            "轧轧篮舆来者谁，朝廷遗此一男儿。",
            "襟怀朗朗百间屋，局量汪汪万顷陂。",
            "异日小生端欲吏，迩来至德益堪师。",
            "赠行一句西来意，雨后春江渌渺弥。"
        ],
        "notes": "",
        "id": "754442ab8c0d427be2fe3a50ed6f3cd0"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵镜上人三首  其一",
        "preface": "",
        "paragraphs": [
            "妙处从来自不传，少时喜乐似初禅。",
            "为山何止不成篑，掘井于今未及泉。",
            "自了一生同作梦，频麾万事付苍烟。",
            "因师聊作逢场戏，老马为驹不受鞭。"
        ],
        "notes": "",
        "id": "c4484344de5e7ee14ba225723ca5a5d5"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵镜上人三首  其二",
        "preface": "",
        "paragraphs": [
            "色声香味心缘触，忍进户檀般若禅。",
            "但识曹溪一滴味，始知天下别无泉。",
            "乳衣百澣犹闻气，城郭非遥早见烟。",
            "到底输他真定力，暮途快马亦须鞭。"
        ],
        "notes": "",
        "id": "810665fcf898bcc7254f46d464bbdaac"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵镜上人三首  其三",
        "preface": "",
        "paragraphs": [
            "相见无言意已传，不谈名利不谈禅。",
            "静如秋浦翘双鹤，清似寒岩落瀑泉。",
            "隠逸妄人居妙室，功名渠辈画凌烟。",
            "二流淼淼追难及，老大难挥马腹鞭。"
        ],
        "notes": "",
        "id": "8d33e3eefe29df056b3b46a795005595"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "改德士颂五首  其一",
        "preface": "",
        "paragraphs": [
            "自知祝发非华我，故欲毁形从道人。",
            "圣主如天苦怜悯，复令加我旧冠巾。"
        ],
        "notes": "",
        "id": "db52c4dcd31d30466c539cbf07f71cbf"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "改德士颂五首  其二",
        "preface": "",
        "paragraphs": [
            "旧说螟蛉逢蜾蠃，异时胡蝶梦庄周。",
            "世间物化浑如梦，梦里惺惺却自由。"
        ],
        "notes": "",
        "id": "35dab85fabca74b595e0f34ab4e9a98d"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "改德士颂五首  其三",
        "preface": "",
        "paragraphs": [
            "德士旧尝称进士，黄冠初不异儒冠。",
            "种种是名名是假，世人谁不被名谩。"
        ],
        "notes": "",
        "id": "5a0a98a1a0e194bdb7f06e3ae4ce3713"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "改德士颂五首  其四",
        "preface": "",
        "paragraphs": [
            "衲子纷纷恼不禁，倚松传与法安心。",
            "缾盘钗钏形虽异，还我从来一色金。"
        ],
        "notes": "",
        "id": "b0154e4d83d72f959ccf0640be18554c"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "改德士颂五首  其五",
        "preface": "",
        "paragraphs": [
            "少年曾著书生帽，老大当簪德士冠。",
            "此身无我亦无物，三教空名何处安。"
        ],
        "notes": "",
        "id": "43f4227a80646dccbf3d27eaa0205304"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "法门复故圣恩深厚矣自此恐云巢不能久栖当为众一起承示佳句因用韵备载之",
        "preface": "",
        "paragraphs": [
            "佛日光芒忽再悬，欢呼万国戴尧天。",
            "不须菩萨行求钵，自是如来许覆肩。",
            "云汉飞腾新放鹤，江湖游泳不烹鲜。",
            "云巢从此栖难稳，珪玉今逢丰富年。"
        ],
        "notes": "",
        "id": "0cb678dae512cb037f682f52841800bf"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "不愚兄再示佳句如璧亦重用来韵",
        "preface": "",
        "paragraphs": [
            "圣慈何事辄翻然，日月从来本丽天。",
            "食座千冠□扫迹，禅堂百衲便差肩。",
            "朝三暮四浑堪笑，秋菊春兰岂鬭鲜。",
            "但得时和汤餠足，不材从此尽天年。"
        ],
        "notes": "",
        "id": "ee4a85bb6b6a2446d245703ce3bce6be"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "比复僧相不愚戏作三颂恐傍观以谓吾徒实有喜愠故复次来韵不免道破兼寄祖禹同参道人",
        "preface": "",
        "paragraphs": [
            "圣主生知本解禅，故教勘破普周天。",
            "一原大似东西水，同体何殊左右肩。",
            "把定丝毫浑沮丧，放开顷刻便芳鲜。",
            "衲僧败阙知多少，且笑髯舒三十年。"
        ],
        "notes": "",
        "id": "a129e24934150a275dd0bb55ea4543a1"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "再次韵且召游山",
        "preface": "",
        "paragraphs": [
            "劳生扰扰苦推迁，拟疏行藏细问天。",
            "壮岁同尊曲阜履，老来几拍洪崖肩。",
            "自闻新泽春雷动，喜见清诗蜀锦鲜。",
            "莫怪招呼玩花草，要回皓首作丁年。"
        ],
        "notes": "",
        "id": "30e00f2151dc631610e55b584e5e8e9e"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "适承再示佳句亦强勉再成一首",
        "preface": "",
        "paragraphs": [
            "摆落红尘罢作缘，从渠早晚离西天。",
            "何妨展轴卧翘足，未暇随人笑胁肩。",
            "但许南泉到痴钝，莫依投子觅新鲜。",
            "佛魔一扫双无用，陋矣庄生大小年。"
        ],
        "notes": "",
        "id": "e59c917582c59349f8cf6cdcc9aed7cc"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "昨日一诗乃是见赠亦复次韵为报",
        "preface": "",
        "paragraphs": [
            "阿师卧处白云连，几外千峰秀接天。",
            "渐畏声名收虎视，何尝骨相露鸢肩。",
            "雄风高论鹢飞退，皓雪新诗鹤夺鲜。",
            "老眼熨摩今有待，征书同到起延年。"
        ],
        "notes": "",
        "id": "3e7dd4881a0c01422e3cc2fa6a6b8592"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "复用韵成一首特作狡猾尔勿诮吾作梦也想当一笑",
        "preface": "",
        "paragraphs": [
            "忆昔儿曹气尚全，逢人箕踞辄谈天。",
            "摄衣便欲探龙颔，唾手何辞举彘肩。",
            "自免敝冠归落寞，便磨余墨坏华鲜。",
            "如今事事皆慵退，大似黄杨厄闰年。"
        ],
        "notes": "",
        "id": "ca3b1441a8961e9904c1bf8648036fac"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "复用韵自咏倚松一首",
        "preface": "",
        "paragraphs": [
            "庵外无人谁过前，老松千丈独参天。",
            "煮茶春水渐过膝，却虎短墙才及肩。",
            "已退晚云归浩浩，未分芽菊竞鲜鲜。",
            "客来问我何时住，笑指松枝数岁年。"
        ],
        "notes": "",
        "id": "85e57e9358cb313724b5ca32b282b52f"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "昨日承佳赠浮实甚矣谨再用韵酬赠",
        "preface": "",
        "paragraphs": [
            "尝徧诸方五味禅，不须鼻孔便撩天。",
            "自应猊座长垂手，只许巢云暂息肩。",
            "世外岂无羊氏鹤，人间多滞禹门鲜。",
            "便当勉为众生起，趁取灵芝三秀年。"
        ],
        "notes": "",
        "id": "37793306e4cfa517139284ef12fc5f4a"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "复用前韵寄伯容兼其三子",
        "preface": "",
        "paragraphs": [
            "高阁巍临汉水边，从来谈舌自摩天。",
            "华公不用徒辞位，哙等何堪复比肩。",
            "他日屡藏闾里骨，而今时纵校人鲜。",
            "庞公父子皆知道，试问王家三少年。"
        ],
        "notes": "",
        "id": "6084802315400291622315c776c30f5c"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "再用韵戏作二庵图",
        "preface": "",
        "paragraphs": [
            "人说双庵鹘壁巅，妙高峰顶四禅天。",
            "梦魂似亦曾招手，千里犹堪论比肩。",
            "渌水白云同一妙，苍松翠竹自相鲜。",
            "谁能为作虎头画，传与人间五百年。"
        ],
        "notes": "",
        "id": "edbcefa7e3bbbd02d28b16e3b8fe1824"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "不愚兄示上元佳句谨次韵为笑",
        "preface": "",
        "paragraphs": [
            "溪云酿雪展还收，数日春严罢出游。",
            "月竹萧萧香转座，缾汤隠隠被蒙头。",
            "一灯聊破上元梦，半夜稍增涂足油。",
            "说妙谈玄吾不会，从教高挂雪峰毬。"
        ],
        "notes": "",
        "id": "4419dc2c433c938a1d3c0da018dac2e1"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "再次前韵",
        "preface": "",
        "paragraphs": [
            "佳节山家事事休，一庵容膝自优游。",
            "残梅韵胜窥篱落，满月光寒上陇头。",
            "不待玄沙行乞火，何须投子更携油。",
            "夜深自倚蒲团困，谁问渠侬马打毬。"
        ],
        "notes": "",
        "id": "88b11af4623148696e5cb79da281d0ce"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "再用韵戏纪山中之胜",
        "preface": "",
        "paragraphs": [
            "人既无心境自幽，问渠何事世间游。",
            "连云自种兰千本，带雪新栽橘数头。",
            "已架酴醾连外户，便留薝卜压香油。",
            "明年不怕春寒重，收拾东风柳絮毬。"
        ],
        "notes": "",
        "id": "a9301d8b10d59e4dc5e8ca46984b1d09"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "用韵奉赠巢云兄",
        "preface": "",
        "paragraphs": [
            "南有雪峰北赵州，横担拄杖徧曾游。",
            "四方丛席闹如市，几个衲僧真到头。",
            "万里山川困行李，三冬文史费膏油。",
            "何如了事巢云老，解打湍流水上毬。"
        ],
        "notes": "",
        "id": "edc789b619f35c6bf62a2f3bd317fab2"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "老懒一首亦次元韵",
        "preface": "",
        "paragraphs": [
            "枕石眠云漱碧流，胸中元自有天游。",
            "庄生达士方疑梦，演若狂夫正怖头。",
            "未了色空鱼畏絖，不忘念慧钵持油。",
            "老夫无此闲家具，一任年华若转毬。"
        ],
        "notes": "",
        "id": "91ae75a6bf72bb8f0f110bc9506320dd"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "均父约去年十月还襄阳今已二月矣尚未闻汉上消息因诵旧寄渠诗二首用其韵寄之  其一",
        "preface": "",
        "paragraphs": [
            "闻道祁阳已赐环，春来何事未言还。",
            "移书汉上二三友，寄梦湖南千万山。",
            "顾我幸缘樗散老，知侬真坐虎文斑。",
            "归来此度心应死，不待丸泥封汉关。"
        ],
        "notes": "",
        "id": "9be2ba83b6739063385f5e4d8a527cf3"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "均父约去年十月还襄阳今已二月矣尚未闻汉上消息因诵旧寄渠诗二首用其韵寄之  其二",
        "preface": "",
        "paragraphs": [
            "归期小雪已中春，常恐传言远未真。",
            "慎莫锱铢论得丧，政须平等视冤亲。",
            "悬知江海山林士，不中功名富贵人。",
            "闻道扁舟期访我，来时莫带庾公尘。"
        ],
        "notes": "",
        "id": "35e47bcdbfb257d19c7060209aa7d8bf"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵赵承之殿撰二首  其一",
        "preface": "",
        "paragraphs": [
            "第一流中能几人，瑶林琼树恐无邻。",
            "恬游事外缘闻道，忧到眉端止为民。",
            "出处不哗浑入妙，文章无意自通神。",
            "头青面雪关渠事，要作菖蒲几研春。"
        ],
        "notes": "",
        "id": "e4168502169930042aba7dab83cc145a"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵赵承之殿撰二首  其二",
        "preface": "",
        "paragraphs": [
            "晚辞富贵功名士，竟作东西南北人。",
            "早岁衣冠如昨梦，平生笔墨累闲身。",
            "时情尺水翻千丈，世故秋毫寓一尘。",
            "自有使君天上士，新诗挥扫唤人频。"
        ],
        "notes": "",
        "id": "8b5306a5cfa6bc4cf54212c35300322a"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "田熙载比失解留诗别承之殿撰承之用其韵以宠其行如璧亦次其韵",
        "preface": "",
        "paragraphs": [
            "田侯蕴藉绝凡尘，常苦冥冥天胜人。",
            "可但渊源深孔孟，更无学术略仪秦。",
            "且寻耒耨聊糊口，未置文章便稳身。",
            "幸有使君敦眷旧，转令名字落簪绅。"
        ],
        "notes": "",
        "id": "f3a0657dbd4320a4ea27e90ea59c9a8d"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "扪虱新篱",
        "preface": "",
        "paragraphs": [
            "瓮牖近山巅，人言阙短垣。",
            "聊须安虎落，未免伐龙孙。",
            "留路依松罅，埋椿避石根。",
            "从今有来客，道得始开门。"
        ],
        "notes": "",
        "id": "2c843b2f1ae263332100ab91178a464b"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵湛老菖蒲二首  其一",
        "preface": "",
        "paragraphs": [
            "溪渌渠无数，窗奁此独幽。",
            "苹繁惟祭祀，杨柳谩风流。",
            "根抱千年老，苗舒一寸柔。",
            "内刚还外顺，不对道人羞。"
        ],
        "notes": "",
        "id": "eeceebeb37d8db099f3067bd6889eb19"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵湛老菖蒲二首  其二",
        "preface": "",
        "paragraphs": [
            "永辞寒涧密，来作宝坊幽。",
            "著脚非危石，退身曾急流。",
            "江芦强刚愎，野蔓太优柔。",
            "会有仙人食，王公未敢羞。"
        ],
        "notes": "",
        "id": "b61d9ac85a4c57aa6444c0a4bd2ff036"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "刘仲高仪曹左顾林下重话十年之别作诗见赠次韵",
        "preface": "",
        "paragraphs": [
            "下马疑高韵，披襟记旧游。",
            "从头推故迹，屈指尽名流。",
            "安否何劳问，行藏不用筹。",
            "夜阑重换烛，群吏且前休。"
        ],
        "notes": "",
        "id": "de719013d435b546c64705784bec096c"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "再次韵",
        "preface": "",
        "paragraphs": [
            "四海班扬誉，平生支许游。",
            "芝兰端秀润，杨柳未风流。",
            "异日玉堂草，何年石室筹。",
            "愿公随处用，择地岂真休。"
        ],
        "notes": "",
        "id": "7386131489046ccc7502f853152d51e4"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "山居杂颂七首  其一",
        "preface": "",
        "paragraphs": [
            "几被儒冠误此身，偶然随分作闲人。",
            "二时粥饭随堂饱，长短高低一任君。"
        ],
        "notes": "",
        "id": "62b7a555d2086af932381243d4998d66"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "山居杂颂七首  其二",
        "preface": "",
        "paragraphs": [
            "石楠子熟雪微干，曾向人家画里看。",
            "觌面似君君未领，问君何处有遮栏。"
        ],
        "notes": "",
        "id": "d8f13585cb14c3bd0e4ec634da8f8432"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "山居杂颂七首  其三",
        "preface": "",
        "paragraphs": [
            "禅堂茶退卷残经，竹杖芒鞋信脚行。",
            "山尽路回人迹绝，竹鸡时作两三声。"
        ],
        "notes": "",
        "id": "ed980e3a8c6ec1970b27818efdd66e0a"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "山居杂颂七首  其四",
        "preface": "",
        "paragraphs": [
            "溪边小立听溪声，日到溪心衮衮明。",
            "独木自横人不渡，隔溪黄犊转头鸣。"
        ],
        "notes": "",
        "id": "3ab9e910e4dc7a0f1837c73aeb0f2c3e"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "山居杂颂七首  其五",
        "preface": "",
        "paragraphs": [
            "华严台上平如掌，自是游人路不通。",
            "要识普贤真境界，乱山如浪涌云中。"
        ],
        "notes": "",
        "id": "1e1858048bcfb964a0a8d07c6df11cb0"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "山居杂颂七首  其六",
        "preface": "",
        "paragraphs": [
            "律师持律笑禅寂，禅客参禅笑律拘。",
            "禅律二途俱不涉，几个男儿是丈夫。"
        ],
        "notes": "",
        "id": "2bb5f9cab99cc53e2e257be8b53f10fa"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "山居杂颂七首  其七",
        "preface": "",
        "paragraphs": [
            "数日春晴退水痕，落花如抱拥藤根。",
            "过尽游人浑不见，又随波浪下前村。"
        ],
        "notes": "",
        "id": "5dc154ea86cfe2df483ec5419f2aa453"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "再送不愚兄二首  其一",
        "preface": "",
        "paragraphs": [
            "摇头摆尾赤梢鲤，当年一跃过龙门。",
            "诸方若要知来处，的的云门七代孙。"
        ],
        "notes": "",
        "id": "407ea4ce1a83b998312cd977874be349"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "再送不愚兄二首  其二",
        "preface": "",
        "paragraphs": [
            "今代识真人已少，纷纷鱼目乱骊珠。",
            "兄持万古连城璧，只可深藏莫似渠。"
        ],
        "notes": "",
        "id": "dcdc52fae2821238d88e604f57ddbf2b"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "送本觉上座",
        "preface": "",
        "paragraphs": [
            "宝山亲到宜著力，只为人情空手回。",
            "路上逢人如借问，莫言曾见德山来。"
        ],
        "notes": "",
        "id": "2ebd0bacb615f9cdb4452e4f5cb13b5e"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "蜜蜂颂四首  其一",
        "preface": "",
        "paragraphs": [
            "不辞倾倒为君甜，只要教君脱旧粘。",
            "眨上眉毛还蹉过，莫令唇齿带廉纤。"
        ],
        "notes": "",
        "id": "32f1bcb96c2cb2d2dc96c13f3eed88a1"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "蜜蜂颂四首  其二",
        "preface": "",
        "paragraphs": [
            "非但桃花与杏花，万家春色总吾家。",
            "花须造化无人会，月落空庭竹影斜。"
        ],
        "notes": "",
        "id": "b7e7e9a34eeb9dd017d01f4bc6b8fc84"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "蜜蜂颂四首  其三",
        "preface": "",
        "paragraphs": [
            "三尺刳桐表里浑，个中特地好乾坤。",
            "禅流不用闚门户，却怕针锋著面门。"
        ],
        "notes": "",
        "id": "1f859e79fd1b13c0611a188b82d7d7de"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "蜜蜂颂四首  其四",
        "preface": "",
        "paragraphs": [
            "渠家世代恶儿孙，激箭机锋不易亲。",
            "闹处逢人遭一剳，可怜多少负恩人。"
        ],
        "notes": "",
        "id": "ace054ad0faf52d77f1626606c2f67ff"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "宝志禅师梁天监中将入寂然一烛付后阁舍人吴庆庆以事闻帝叹曰大师不复留矣烛者将以后事嘱我乎颂",
        "preface": "",
        "paragraphs": [
            "已是梁王不识真，末后殷勤付舍人。",
            "柳花飞尽鶑犹语，独对钟山指暮云。"
        ],
        "notes": "",
        "id": "dee08f1d16809611b0436893ce5a5a85"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵护公首座赞广德磨衲升座五首  其一",
        "preface": "",
        "paragraphs": [
            "碧眼传来浪得名，老卢持去更喧争。",
            "宝严自有新磨衲，不动烟尘度四生。"
        ],
        "notes": "",
        "id": "45b71d6330d3af5d7cb267a9ce65c2ec"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵护公首座赞广德磨衲升座五首  其二",
        "preface": "",
        "paragraphs": [
            "百衲新披膝按藤，众魔从此息纷争。",
            "笑他鸡足峰前客，犹自区区待下生。"
        ],
        "notes": "",
        "id": "469f5b08691a313f5b270807948f7941"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵护公首座赞广德磨衲升座五首  其三",
        "preface": "",
        "paragraphs": [
            "诸天行乐正峥嵘，八臂修罗苦战争。",
            "谁似万桐山下老，提撕磨衲示无生。"
        ],
        "notes": "",
        "id": "e793cbc79417771625327a02f0275a9c"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵护公首座赞广德磨衲升座五首  其四",
        "preface": "",
        "paragraphs": [
            "众身卑小总难胜，挂向师身恰不争。",
            "大地山河皆里许，衲僧眨眼太迟生。"
        ],
        "notes": "",
        "id": "fb179af9636693e214fe2c213a0d719f"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵护公首座赞广德磨衲升座五首  其五",
        "preface": "",
        "paragraphs": [
            "拥衲垂慈矜不能，每逢魔外直须争。",
            "人来若问新鲜句，木女怀儿昨夜生。"
        ],
        "notes": "",
        "id": "83280bd2c4a2d8a479fb7f1765904637"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "送浃上座如余杭刻慈觉老人语录五首  其一",
        "preface": "",
        "paragraphs": [
            "扬子江头水拍天，导师曾此应机缘。",
            "浑金璞玉公收拾，付与知音万古传。"
        ],
        "notes": "",
        "id": "220c69cf854597ff5ad4f6bcdfadf9c5"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "送浃上座如余杭刻慈觉老人语录五首  其二",
        "preface": "",
        "paragraphs": [
            "四十九年无一字，少林面壁太忉忉。",
            "世人未会个中意，试把遗编读一遭。"
        ],
        "notes": "",
        "id": "216f6d6f18cc6501ad37064063961ecb"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "送浃上座如余杭刻慈觉老人语录五首  其三",
        "preface": "",
        "paragraphs": [
            "啾啾蚊蚋盎中鸣，拟议庄周旧典刑。",
            "好与刻成无字印，须弥顶上震雷霆。"
        ],
        "notes": "",
        "id": "03e1c477521cc6e26c05be07afda72f8"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "送浃上座如余杭刻慈觉老人语录五首  其四",
        "preface": "",
        "paragraphs": [
            "时人浩浩说无言，政使无言恰是边。",
            "若道阿师能答话，五刑何止更三千。"
        ],
        "notes": "",
        "id": "a3daee59b136bed07d7693d9545802d7"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "送浃上座如余杭刻慈觉老人语录五首  其五",
        "preface": "",
        "paragraphs": [
            "受持法藏不辞烦，如水传缾有阿难。",
            "已得当年末后句，旃檀林里自旃檀。"
        ],
        "notes": "",
        "id": "e1ce5f87826a9600d12cf4e64ab2e6da"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "蔡伯世吕隆礼敦智李肃老求颂二首  其一",
        "preface": "",
        "paragraphs": [
            "稻麻竹苇学禅人，四子年来意甚真。",
            "却是个中相为切，木鱼光里现三身。"
        ],
        "notes": "",
        "id": "22919f6aba16ccc548076a3851d3fb56"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "蔡伯世吕隆礼敦智李肃老求颂二首  其二",
        "preface": "",
        "paragraphs": [
            "文章于道未为尊，争似无为实相门。",
            "要做仲尼真弟子，须参达磨的儿孙。"
        ],
        "notes": "",
        "id": "2ceced326eb4cd6614a5a75fc8a0a3de"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "偶作",
        "preface": "",
        "paragraphs": [
            "丹霞到了被人谩，选佛何曾异选官。",
            "争似白云无事客，茅檐冬日卧蒲团。"
        ],
        "notes": "",
        "id": "ab7dbc92aedd67b91701f59e2705e285"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "腊月八日送尘禅者往长芦",
        "preface": "",
        "paragraphs": [
            "当年达磨度芦处，今日如来成道时。",
            "此处此时聊赠别，不求佛祖是男儿。"
        ],
        "notes": "",
        "id": "f7481cc35c593e2c09fe37fbaa884cc6"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "送池州诸化士四首  其一",
        "preface": "",
        "paragraphs": [
            "禅家妙用似孙吴，奇正相生非一途。",
            "若见施银甘行者，须教红焰起冰壶。"
        ],
        "notes": "",
        "id": "f465a4a9e6b8f6dc97803b6a7475ea06"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "送池州诸化士四首  其二",
        "preface": "",
        "paragraphs": [
            "独行如犀未足嘉，廛中随处自那伽。",
            "多应平等随缘度，岂必王侯将相家。"
        ],
        "notes": "",
        "id": "9d2dc596e0c2e415f6133ff3ed4a18a7"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "送池州诸化士四首  其三",
        "preface": "",
        "paragraphs": [
            "非朝非市亦非山，万顷江头旧祖关。",
            "七百道人同一钵，付君分卫到人间。"
        ],
        "notes": "",
        "id": "8717f7ab2f19532f9dff0f982d259558"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "送池州诸化士四首  其四",
        "preface": "",
        "paragraphs": [
            "如闻大匠构明堂，自有儿孙作栋梁。",
            "今日著衣持钵去，东风残雪野梅香。"
        ],
        "notes": "",
        "id": "98787f2f037a28e5f98de5d2dbbde3ab"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "答惇上人七首  其一",
        "preface": "",
        "paragraphs": [
            "平生跌荡坐穷诗，今日论诗似旧时。",
            "第一义中无适莫，为君重赋楚人辞。"
        ],
        "notes": "",
        "id": "3970c06b2bfc6762c18b26c00cbd6168"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "答惇上人七首  其二",
        "preface": "",
        "paragraphs": [
            "因君撩我强题诗，却忆当年梦里时。",
            "不识江南好风景，采苹人唱鹧鸪辞。"
        ],
        "notes": "",
        "id": "55ca59a13516f5f873d6bdc219f3a556"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "答惇上人七首  其三",
        "preface": "",
        "paragraphs": [
            "朝学中庸暮学诗，晚年长忆蚤年时。",
            "如今老大浑雕落，稍欲从君理系辞。"
        ],
        "notes": "",
        "id": "aa2641bc381da30036b02c3804377a41"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "答惇上人七首  其四",
        "preface": "",
        "paragraphs": [
            "少矜平子四愁诗，晚学赵州十二时。",
            "千里故人不解事，书来犹寄竹枝辞。"
        ],
        "notes": "",
        "id": "d032df5cef59cf3f321df0b646541e7f"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "答惇上人七首  其五",
        "preface": "",
        "paragraphs": [
            "漫说一言能蔽诗，五千同具刹那时。",
            "向来可与言诗者，得志方能不害辞。"
        ],
        "notes": "",
        "id": "906ce0fd1ea70e5c0935fbcf5d04195d"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "答惇上人七首  其六",
        "preface": "",
        "paragraphs": [
            "铁面禅师骂学诗，为怜虚度太平时。",
            "须知十万八千偈，不比人间绝妙辞。"
        ],
        "notes": "",
        "id": "582da14f3300f01d4f65f9b40fdc944b"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "答惇上人七首  其七",
        "preface": "",
        "paragraphs": [
            "非是谈禅非说诗，相逢无处亦无时。",
            "炉烟趺坐对终日，旧社知音去不辞。"
        ],
        "notes": "",
        "id": "ea5ce646c7e2ff0634ce40fe301dd192"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "雨中同无求游龙山胜相观丈六金铜像历诸小刹无求作诗纪事次其韵三首  其一",
        "preface": "",
        "paragraphs": [
            "细雨无烟昼不开，杖藜同访古如来。",
            "声求色见无非道，举似时人一任猜。"
        ],
        "notes": "",
        "id": "056de6745c9523ea36c9d3db58171b03"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "雨中同无求游龙山胜相观丈六金铜像历诸小刹无求作诗纪事次其韵三首  其二",
        "preface": "",
        "paragraphs": [
            "芒鞋印雨涉泥行，谁是官人谁是僧。",
            "我已无心慕支遁，君今宁复愧孙登。"
        ],
        "notes": "",
        "id": "516a9184eb54b568bfdb8d6b1c756d75"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "雨中同无求游龙山胜相观丈六金铜像历诸小刹无求作诗纪事次其韵三首  其三",
        "preface": "",
        "paragraphs": [
            "剥啄敲门惊隙尘，开门随处得清新。",
            "独怜桂子花开处，不见题诗病道人。"
        ],
        "notes": "",
        "id": "d65d0e912fba9ba0a27724086bc03182"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "上竺知客肇师示苏仲豫参寥唱和韫秀堂二绝句求和因追次其韵二首  其一",
        "preface": "",
        "paragraphs": [
            "光明奇秀岂能藏，草自纤柔桧自长。",
            "不待博山荐沉水，道人亲佩法身香。"
        ],
        "notes": "",
        "id": "643ddc1eb42cfe12d74135bacbcb16ee"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "上竺知客肇师示苏仲豫参寥唱和韫秀堂二绝句求和因追次其韵二首  其二",
        "preface": "",
        "paragraphs": [
            "休话纷纷故恼渠，似持钟鼓乐爰居。",
            "西来未欲深藏迹，人境聊须暂结庐。"
        ],
        "notes": "",
        "id": "dc7d5c4d1cc3583259e27550e72efa53"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "师节受业师慈慧公喜草书得海老琴诀之妙以医隠于会稽比以草书四诗招师节归山师节次其韵报之余亦为赋四首  其一",
        "preface": "",
        "paragraphs": [
            "弦上平生要妙声，只知求古不求名。",
            "遥怜月下无人处，满写千秋万古情。"
        ],
        "notes": "",
        "id": "2f04e69363f2024e3c9e2aa17cdfc2ee"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "师节受业师慈慧公喜草书得海老琴诀之妙以医隠于会稽比以草书四诗招师节归山师节次其韵报之余亦为赋四首  其二",
        "preface": "",
        "paragraphs": [
            "肘后神方济物深，得之于手应之心。",
            "好山不惜能分客，岁晚当容支道林。"
        ],
        "notes": "",
        "id": "cac92632b70c4f2b71c5712c1ddaa684"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "师节受业师慈慧公喜草书得海老琴诀之妙以医隠于会稽比以草书四诗招师节归山师节次其韵报之余亦为赋四首  其三",
        "preface": "",
        "paragraphs": [
            "平生春蚓秋蛇手，他日阳春白雪歌。",
            "况有古灵归论道，似师此乐世无多。"
        ],
        "notes": "",
        "id": "00fac344da915b69545f08adf74e3200"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "师节受业师慈慧公喜草书得海老琴诀之妙以医隠于会稽比以草书四诗招师节归山师节次其韵报之余亦为赋四首  其四",
        "preface": "",
        "paragraphs": [
            "百战将军老不衰，年来白发渐垂垂。",
            "稽山自古多嘉遁，不为鲈鱼更好归。"
        ],
        "notes": "",
        "id": "0a6fa36eb92f17f5a8234ad284d8a7be"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "送印大师参灵峰卿老",
        "preface": "",
        "paragraphs": [
            "四海无家一道人，云山未肯便安身。",
            "冷泉亭畔腰包去，芝草峰边更问津。"
        ],
        "notes": "",
        "id": "d4f6d22a468e836daf93680d328b4b3f"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "乞石菖蒲",
        "preface": "",
        "paragraphs": [
            "香绿茸茸一寸根，清泉白石共寒温。",
            "道人好事能分我，留取斓斑旧藓痕。"
        ],
        "notes": "",
        "id": "95f93f69e7f2ff2fbd46d015dec85b59"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "蜜蜂",
        "preface": "",
        "paragraphs": [
            "风雨萧萧早晚天，放衙时节也随缘。",
            "晨参暮请真丛席，不似痴人更说禅。"
        ],
        "notes": "",
        "id": "8cb6d70f9124e13e3b4c2d24a54c2ec9"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵赠高致虚四首  其一",
        "preface": "",
        "paragraphs": [
            "向来桃李恰随流，策策风枝又作秋。",
            "但得相如完璧去，何妨季子敝貂游。"
        ],
        "notes": "",
        "id": "bbab7f0c697c12c78d44fd9b9cb5776e"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵赠高致虚四首  其二",
        "preface": "",
        "paragraphs": [
            "意君剑履上青云，岂谓相逢犹问津。",
            "柱后惠文如束湿，何妨且作自由人。"
        ],
        "notes": "",
        "id": "a5d1cd98ae0bce856cf22987cb8bbbde"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵赠高致虚四首  其三",
        "preface": "",
        "paragraphs": [
            "闻君小隠近山溪，野水平桥竹遶篱。",
            "名利区中无此妙，不须辛苦问蓍龟。"
        ],
        "notes": "",
        "id": "766e7220a7a2ab655b7770d1349bd440"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵赠高致虚四首  其四",
        "preface": "",
        "paragraphs": [
            "灵隠冷泉天下奇，与君同俯碧琉璃。",
            "更寻天竺上下寺，休问荀杨大小疵。"
        ],
        "notes": "",
        "id": "3907589b19349b8a59142e0229dc5ab7"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "送通上人为长芦行乞",
        "preface": "",
        "paragraphs": [
            "白苹风作蓼花秋，万顷寒涛卷底流。",
            "八百道人禅定起，送君持钵上行舟。"
        ],
        "notes": "",
        "id": "346b1dc8a21769e91b72300856690828"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "送玘上人",
        "preface": "",
        "paragraphs": [
            "文章小技竟何须，富贵浮云付与渠。",
            "衲子平生一拄杖，从来不用护身符。"
        ],
        "notes": "",
        "id": "60c318b1ce564d4b598cd5d0017e350b"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "偶成",
        "preface": "",
        "paragraphs": [
            "松下柴门闭绿苔，只有胡蝶双飞来。",
            "蜜蜂两股大如茧，应是前山花已开。"
        ],
        "notes": "",
        "id": "d3eda0a163fc116943dc14ad8b79e577"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "谢人送石菖蒲",
        "preface": "",
        "paragraphs": [
            "我有随身万斛泉，解令平地涌溅溅。",
            "一寸菖蒲十二节，谢师连石送泉边。"
        ],
        "notes": "",
        "id": "fec1ac51d69a076e8b6b692594e3ed8e"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "长老欲敲去竹枝透风作凉以颂止之",
        "preface": "",
        "paragraphs": [
            "寒梢展尽玉玲珑，细叶斜枝翠几重。",
            "何必敲开损高节，此君元自有清风。"
        ],
        "notes": "",
        "id": "8a5ada92592028a21f9f0a78e11b3985"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "题宗子赵明叔盘车图后",
        "preface": "",
        "paragraphs": [
            "跌宕平生万里程，盘车一展老心惊。",
            "溪昏树暗牛争力，似听当年风雨声。"
        ],
        "notes": "",
        "id": "72a3fbf1bb9a17ea5fbc63e805165634"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "汉上示众",
        "preface": "",
        "paragraphs": [
            "凫雁纷纷不自由，往来长为稻粱谋。",
            "令人却忆辽天鹤，万里无云汉水秋。"
        ],
        "notes": "",
        "id": "a58702c4dcd667456cb57ea769bad0fd"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "眠石",
        "preface": "",
        "paragraphs": [
            "静中与世不相关，草木无情亦自闲。",
            "挽石枕头眠落叶，更无魂梦到人间。"
        ],
        "notes": "",
        "id": "3d70d5850caaae0d4f862a61670c09ae"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "王通判雪中来访以颂谢之",
        "preface": "",
        "paragraphs": [
            "料峭严风雪满山，驼裘絮帽叩松关。",
            "知公不减王子敬，乘兴何妨见戴还。"
        ],
        "notes": "",
        "id": "a12f9ec15db184c22e304918185a6f0c"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "晚起",
        "preface": "",
        "paragraphs": [
            "月落庵前梦未回，松间无限鸟声催。",
            "莫言春色无人赏，野菜花开蝶也来。"
        ],
        "notes": "",
        "id": "9d22cc4073aa4b692ddb81ef5269382a"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "双池通老以笋见遗发之皆腐矣作颂戏之",
        "preface": "",
        "paragraphs": [
            "竹雏何事出山迟，据案开缄谩朵颐。",
            "闻道苍筤三十万，可能浑长化龙枝。"
        ],
        "notes": "",
        "id": "6784c3a6e152fd042ed005f7a43de231"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "闰老求席因以戏之",
        "preface": "",
        "paragraphs": [
            "百丈曾于堂上卷，赵州只向日中铺。",
            "赠师七尺高低具，尚打当年鼓笛无。"
        ],
        "notes": "",
        "id": "5a13ce77cc999ecd93f841c945982e0f"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "谢洞山和尚惠蒌蒿种",
        "preface": "",
        "paragraphs": [
            "等推三界纳秋毫，错被人呼世外高。",
            "已办绿蓑青蒻笠，溟蒙烟雨掐蒌蒿。"
        ],
        "notes": "",
        "id": "2ae0965380cfdd9b8ee617e0ee2d0e8e"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "和曾伯容梅诗二首  其一",
        "preface": "",
        "paragraphs": [
            "气压春工千万枝，洒然开我合琉璃。",
            "知渠有美自难禁，不待雪深风劲时。"
        ],
        "notes": "",
        "id": "253ec75cb0e069af4463b9b6c779c684"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "和曾伯容梅诗二首  其二",
        "preface": "",
        "paragraphs": [
            "欲开不开香满枝，小池枝映碧琉璃。",
            "岭头功德真相似，不点光明待几时。"
        ],
        "notes": "",
        "id": "e19a1c87cdc71ec59b12882721e5f8f3"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "待不愚入山未至",
        "preface": "",
        "paragraphs": [
            "天寒岁暮山骨冷，一枝两枝梅半开。",
            "酌泉煮茗汤欲竭，弥天道人犹未来。"
        ],
        "notes": "",
        "id": "968a99c58de378c39c742992e7c6a001"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "谢扶上人装毗卢像",
        "preface": "",
        "paragraphs": [
            "道人散步过茅堂，怜我毗卢尘覆藏。",
            "戏出当年三昧手，一弹指顷放毫光。"
        ],
        "notes": "",
        "id": "3e91f35642202dbecc9e441a2a0325ba"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "江上",
        "preface": "",
        "paragraphs": [
            "秋江渺渺秋风急，芦花不飞露犹湿。",
            "江头倚杖不逢人，鹭鹚飞上渔舟立。"
        ],
        "notes": "",
        "id": "0c07e23c784dee072bfdf3b9f3494316"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "送化士",
        "preface": "",
        "paragraphs": [
            "白云深处白崖山，松下岩边自往还。",
            "折得一枝岩上草，赠渠分卫到人间。"
        ],
        "notes": "",
        "id": "caa2548a88aced33c00a57b68e247682"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "送张师哲秀才出山",
        "preface": "",
        "paragraphs": [
            "已向尘笼透此身，来寻击竹悟心人。",
            "眠云未暖出山去，溪月松风可负君。"
        ],
        "notes": "",
        "id": "0256b85948844a1652c3f96563a7d921"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "张师哲求袜样",
        "preface": "",
        "paragraphs": [
            "赠子倚松真袜样，不须裁减不须增。",
            "青山自有白云衬，莫向红尘取次行。"
        ],
        "notes": "",
        "id": "9095765df2ef8dec10dbca04fd86412b"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "荣大师昔从余出应天宁后为洞山古羊副庄往来称之因作小颂为寄",
        "preface": "",
        "paragraphs": [
            "年来落莫卧岩谷，故人来会岩中宿。",
            "夜深灯火话西来，重悟当年庵畔竹。"
        ],
        "notes": "",
        "id": "544fa9d5d956f1e0b7e891c504785b90"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "送璞和尚出应双泉之命",
        "preface": "",
        "paragraphs": [
            "汉东诸国随为大，兄出何妨应有缘。",
            "想见梁家庵畔景，白云流水旧风烟。"
        ],
        "notes": "",
        "id": "9f5681c96dcffff4de283121793d61aa"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "檀越许分一株素馨见赠作小诗速之",
        "preface": "",
        "paragraphs": [
            "顺阳春色元无数，只有秋芳恐未闻。",
            "好事霍侯人不及，许将秋色为中分。"
        ],
        "notes": "",
        "id": "1b569047542b6698d60ff86f9925ab7a"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "赠颍昌府化士",
        "preface": "",
        "paragraphs": [
            "异时得交天下士，触目琳琅珠玉间。",
            "年来林下龟藏六，一见道人聊解颜。"
        ],
        "notes": "",
        "id": "fc63c5dedbce6e8c422d5cb3eeb9135d"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "应上人作法华佛事过余求颂为作短偈",
        "preface": "",
        "paragraphs": [
            "未明心地法华转，心地明时转法华。",
            "老子年来浑不会，野梅开过竹横斜。"
        ],
        "notes": "",
        "id": "c5e479bb744b59f87fd973d8985eb08b"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "谢徐通叔",
        "preface": "",
        "paragraphs": [
            "麝香朱李小而香，白杏流沙昔未尝。",
            "好事北园高隠者，筠笼剪露寄禅房。"
        ],
        "notes": "",
        "id": "f6333b8f733c3cfe2b4e06cffa0629c3"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "寄冯大辩二首  其一",
        "preface": "",
        "paragraphs": [
            "阅礼敦诗数范公，威名千古在羌戎。",
            "范公远矣偏裨老，犹挟仙方可疗穷。"
        ],
        "notes": "",
        "id": "2538727dce8fdc4a56a21f782e3be606"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "寄冯大辩二首  其二",
        "preface": "",
        "paragraphs": [
            "须髯如戟老将军，未试平生剑有神。",
            "圣世清明疑不用，且将方术济时人。"
        ],
        "notes": "",
        "id": "a21249bcd68f73620a145586d21825a0"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "送双泉祥毡头",
        "preface": "",
        "paragraphs": [
            "自古丛林建立迟，说人无数作人稀。",
            "阿师卷角三冬暖，恰趁开炉作供时。"
        ],
        "notes": "",
        "id": "504ea1d60d5467f780dbc561115ca8df"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "送古上人化漆金州",
        "preface": "",
        "paragraphs": [
            "松外寒梅已破春，道人持钵是行人。",
            "停舟山畔功成后，早晚归来细问津。"
        ],
        "notes": "",
        "id": "3161021a7cfb6173c2b85dc259b51524"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "再送古上人",
        "preface": "",
        "paragraphs": [
            "危径湍溪六月寒，阿师分卫入云端。",
            "有人不辨师真伪，举似山僧短偈看。"
        ],
        "notes": "",
        "id": "5b47cc042b967029b44b73391999af64"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "赠相师",
        "preface": "",
        "paragraphs": [
            "枯木岩中一病夫，问生何处著荣枯。",
            "却须自把轩辕镜，还见从来面目无。"
        ],
        "notes": "",
        "id": "bc72fa7c22f4d041ff103e12a77188e6"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "常上人还乡省视其师",
        "preface": "",
        "paragraphs": [
            "道人行脚半天下，忽打轻包歌式微。",
            "莫作赵州中夜遁，古灵且度出家师。"
        ],
        "notes": "",
        "id": "0ab055bcf32f7be451976803b1bef698"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵周提刑出邓鄙五首",
        "preface": "",
        "paragraphs": [
            "旌旗肃肃卷秋风，赤脚儿童挽乃翁。",
            "使者回看为农喜，年来衣履不穿空。"
        ],
        "notes": "",
        "id": "c3f45365a9449ef74a32e1dfd7535216"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵周提刑出邓鄙五首 过厉山驿",
        "preface": "",
        "paragraphs": [
            "古木参天枝欲倾，秋风时发半岩声。",
            "厉山拟作故园梦，山雨萧萧梦不成。"
        ],
        "notes": "",
        "id": "3316ed83115559ac3f865e4d86ae945d"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵周提刑出邓鄙五首 过汉东",
        "preface": "",
        "paragraphs": [
            "野菊秋深满意黄，一川禾黍拥人香。",
            "悬知岁乐农无事，已见茅簷压酒尝。"
        ],
        "notes": "",
        "id": "8018f62f6b87b79c70bdef63fbf76368"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵周提刑出邓鄙五首 枣阳值雨",
        "preface": "",
        "paragraphs": [
            "莫雨凄凄鸦著林，绿苔随意上墙阴。",
            "问侬此雨妨农否，漠漠无言念更深。"
        ],
        "notes": "",
        "id": "fa2db60c221c3a59512d3abf380bfc83"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵周提刑出邓鄙五首 普照寺观竹",
        "preface": "",
        "paragraphs": [
            "招提夜宿竹连村，似对诸郎孤竹君。",
            "独倚胡床人静后，总将尘事付浮云。"
        ],
        "notes": "",
        "id": "8e390cbb68671a88b390381dbb0c9487"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵答周提刑二首  其一",
        "preface": "",
        "paragraphs": [
            "负弩先驰入翠蓝，溪光山绿拥征骖。",
            "夜堂数刻谈名理，却胜平生四海参。"
        ],
        "notes": "",
        "id": "9fc585ca2dbe9bc2dc3a4b3358986ba5"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵答周提刑二首  其二",
        "preface": "",
        "paragraphs": [
            "神游曾已徧岩峦，占吉当知便赐环。",
            "值遇贵人真有意，𥩟看腾跃起鲵桓。"
        ],
        "notes": "",
        "id": "64080cba91739547c810fd652d89ec6f"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵春日寄山中故友二首  其一",
        "preface": "",
        "paragraphs": [
            "世人纷纷有底急，利欲著身如束湿。",
            "道人摆去邻虚尘，拄杖芒鞋当收拾。"
        ],
        "notes": "",
        "id": "66c72706ae852c7b13ee4993e945dbc5"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "次韵春日寄山中故友二首  其二",
        "preface": "",
        "paragraphs": [
            "雨过残春一扫空，哦诗自遶菊兰丛。",
            "诗成封寄山中旧，风静鶑啼日破中。"
        ],
        "notes": "",
        "id": "0fe95023fdc7b588a7d4d3c4116072bc"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "别草庵",
        "preface": "",
        "paragraphs": [
            "非利非名非有求，浩然乘兴亦南游。",
            "白云出洞初无累，绿水逢坳本暂留。",
            "石径不移松雨晓，茅簷长付竹风秋。",
            "客来欲问庵中主，楖栗横挑四百州。"
        ],
        "notes": "",
        "id": "2dae460ac0132db356946a19276e1580"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "陈道人世缘不顺隠于术糊其口于四方云将复如京师乞怜于轻财重义之士冀或有怜之者因其求颂为作短句",
        "preface": "",
        "paragraphs": [
            "雨后蜂忙燕啄泥，野蔷薇过柳华飞。",
            "道人抱艺行天下，好语春鹃似见几。"
        ],
        "notes": "",
        "id": "b2c925a7533fb3f53d3faf7c18a43bb4"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "寄襄阳求天麻圆",
        "preface": "",
        "paragraphs": [
            "老僧卧病四告朔，苦无灵药与携扶。",
            "闻道天麻能肉骨，襄阳耆旧见怜无。"
        ],
        "notes": "",
        "id": "61d17e3cdc678a48aa6915ca211492a1"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "洞山宗禅师欲刻五百大阿罗汉又建大阁居之其门人钦上人实领其化缘事为作小偈送之",
        "preface": "",
        "paragraphs": [
            "老师略展摩天手，便有儿孙建大功。",
            "五百大士安栖日，汉江千古起清风。"
        ],
        "notes": "",
        "id": "674dae7422b467d73b89175d3cfc2f03"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "赠皇甫道人",
        "preface": "",
        "paragraphs": [
            "三界从来不易安，那堪家火更烹煎。",
            "吾家幸有清凉地，枕上从头子细看。"
        ],
        "notes": "",
        "id": "3f424595c2468d7bd815cf40ac42d427"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "蔷薇",
        "preface": "",
        "paragraphs": [
            "蔷薇作架高一丈，准拟春风如许长。",
            "可怜条间一寸叶，中有嫩色三月香。"
        ],
        "notes": "",
        "id": "2e7eabc9c833a33f9b43a59b15c8d03d"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "赠熊正臣",
        "preface": "",
        "paragraphs": [
            "浑金璞玉世甚鲜，衣冠有识共因之。",
            "年来访道倚松室，泥牛鬭入醴泉池。"
        ],
        "notes": "",
        "id": "9aa9a55f42f6af408871edd213bde19a"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "和刘仲高过虎溪绝句",
        "preface": "",
        "paragraphs": [
            "先生自得游山体，竹杖芒鞋手自提。",
            "莫问山僧山里路，曹侯谿是旧时谿。"
        ],
        "notes": "",
        "id": "49dbcf4e78461255c616587519834864"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "和愚和尚梅颂",
        "preface": "",
        "paragraphs": [
            "年年春色总输梅，长向百花头上开。",
            "却恨今年春独晚，正须乘月为公来。"
        ],
        "notes": "",
        "id": "76a699f7b39867401546ddd563c378be"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "曲留仲高",
        "preface": "",
        "paragraphs": [
            "倚松卧病林下寺，想望朋友如天人。",
            "况公座有千里骏，为我少留君勿嗔。"
        ],
        "notes": "",
        "id": "dfb2e49fdfbec5e317d826db7c1f0d74"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "戏邀道人观残花",
        "preface": "",
        "paragraphs": [
            "尚有残春已可怜，那堪宿雨夜溅溅。",
            "道人若有惜春意，赤脚来看也直钱。"
        ],
        "notes": "",
        "id": "525eb05a2bd1c79bd23714f28259cef4"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "趣舒以明主簿入山二首  其一",
        "preface": "",
        "paragraphs": [
            "官人许过一年余，官行有律不可虚。",
            "此来偶有山中便，愿公叱驭莫徐徐。"
        ],
        "notes": "",
        "id": "3e902767d0e98d42791fac305dd31eb9"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "趣舒以明主簿入山二首  其二",
        "preface": "",
        "paragraphs": [
            "春色过人速如电，及此花时天意深。",
            "残春转觉春可惜，愿公作意来追寻。"
        ],
        "notes": "",
        "id": "737bbf469e2bc4db09bca32635e96451"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "赠徐道人",
        "preface": "",
        "paragraphs": [
            "茂林修竹阴阴地，昔日曾为烂漫游。",
            "道人况有人伦鉴，为煮新芽更一瓯。"
        ],
        "notes": "",
        "id": "2979abb29eeac05e3b0b69cadf05f6e2"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "韩承务过余求颂",
        "preface": "",
        "paragraphs": [
            "官人骑马松门外，下马敲门眉目清。",
            "休问西来他日意，遶篱无数竹鸡鸣。"
        ],
        "notes": "",
        "id": "37abe849883a6785a37a32d05985a7c4"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "祝大夫解房州印过山有颂次韵",
        "preface": "",
        "paragraphs": [
            "年来养病卧岩阿，多谢庞公尽室过。",
            "若询击竹家风事，休把虚空更撮摩。"
        ],
        "notes": "",
        "id": "2accdd23b79717b0bdf79c319c423400"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "赠祝大夫令人",
        "preface": "",
        "paragraphs": [
            "三十年来访道场，骊珠夺得是寻常。",
            "今日倚松重借问，摩尼从此转晶光。"
        ],
        "notes": "",
        "id": "66a12c9ac43fc4e7600a0032d709ae43"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "早起作颂访愚禅师",
        "preface": "",
        "paragraphs": [
            "晓日珑璁竹入门，石鱼吼处恰翻身。",
            "老夫遽起无余事，收拾儿童访道人。"
        ],
        "notes": "",
        "id": "46d836150b46bba4d425e0101ddc1640"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "范机宜磨头昼眠有作次其韵",
        "preface": "",
        "paragraphs": [
            "散发临流性所便，不携裀褥借云眠。",
            "山童抱杖立户外，不索仙陀未敢前。"
        ],
        "notes": "",
        "id": "ef673c471efbf410bf5556a0269b6156"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "送春",
        "preface": "",
        "paragraphs": [
            "谁知春事妙无穷，费尽东君多少工。",
            "朝来再遶朱栏看，独有淮阳一朵红。"
        ],
        "notes": "",
        "id": "e7734c1d834196f4c04d12a19b9f31b0"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "芍药花开招大众看",
        "preface": "",
        "paragraphs": [
            "年来春色妙无穷，芍药今朝又破红。",
            "寄语满堂枯木众，野花香径好携筇。"
        ],
        "notes": "",
        "id": "e14de16f13f5c865cf5d747de7a949e7"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "仲高留题转物堂亦次其韵",
        "preface": "",
        "paragraphs": [
            "转物堂前春烂漫，杨花断送今无余。",
            "故人过我勿厌数，免寄寒温一束书。"
        ],
        "notes": "",
        "id": "aa4f47115df10d7fc51297dabb6df069"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "感新荷",
        "preface": "",
        "paragraphs": [
            "新荷贴贴铺水面，要渠起立良独难。",
            "一朝时至鹤鹭立，清凉月下飞翻翻。"
        ],
        "notes": "",
        "id": "a029b97b3db456652ead7d9bed07bd29"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "黄蝶",
        "preface": "",
        "paragraphs": [
            "黄栗留鸣日正长，酴醾开尽一川香。",
            "南园表里皆浓绿，黄蝶无稽辊地狂。"
        ],
        "notes": "",
        "id": "2eaea02b6227a810fddd9f837d397745"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "薝卜",
        "preface": "",
        "paragraphs": [
            "浩荡园林风雨声，鹁鸠撩乱亦悲鸣。",
            "作毬刺芥风吹尽，薝卜林中特地清。"
        ],
        "notes": "",
        "id": "9e94150d94128122b73e49d648bdd0fb"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "百舌",
        "preface": "",
        "paragraphs": [
            "多能百舌弄春晴，解作春风百鸟声。",
            "独立高林千尺上，黄鹂无数不能鸣。"
        ],
        "notes": "",
        "id": "d3df21f629249b42e67f5ffc4f4a44c6"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "嘲杜鹃",
        "preface": "",
        "paragraphs": [
            "杜鹃终日苦言归，只解言归不见机。",
            "青山本是渠归处，犹向风前怨落晖。"
        ],
        "notes": "",
        "id": "954b2a1e37f3583c2f7dbea876d41f4f"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "归鸿",
        "preface": "",
        "paragraphs": [
            "爱夏堂前风卷帘，归鸿无数过前簷。",
            "杜鹃只解催渠去，应为南方六月炎。"
        ],
        "notes": "",
        "id": "df152700bb2f42f18df7af37e53a7d4a"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "山间",
        "preface": "",
        "paragraphs": [
            "杏子黄时麦已收，槐阴重叠柳条柔。",
            "山中活计无疆界，却鄙人间万户侯。"
        ],
        "notes": "",
        "id": "d1cbbcee77e904797867cbbceac08405"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "石竹",
        "preface": "",
        "paragraphs": [
            "桃李浓时恰退藏，甘随萧艾隠风光。",
            "转物堂前春欲绝，稍依宫样试严粧。"
        ],
        "notes": "",
        "id": "df15b8b61a2ae0e31fe443293a84d540"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "闻故人来",
        "preface": "",
        "paragraphs": [
            "鸣鸠逐妇喧不休，浮云作雨方西流。",
            "倚松卧病无佳处，闻道故人疾乃瘳。"
        ],
        "notes": "",
        "id": "eb6e1536e229526d750a80a9af60d333"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "闻杜鹃",
        "preface": "",
        "paragraphs": [
            "落月过山风露清，鸡声未作天欲明。",
            "杜鹃不管人残梦，南枝飞过北枝鸣。"
        ],
        "notes": "",
        "id": "eb398d1731194249fea728dc5062181a"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "示众看花",
        "preface": "",
        "paragraphs": [
            "尚有余春可尽欢，何须终日遶阑干。",
            "倚松庵畔见春后，人间春色不须看。"
        ],
        "notes": "",
        "id": "df6c129e2dc3b53a766d50cefedc822c"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "访韬光庵主不遇",
        "preface": "",
        "paragraphs": [
            "紫蕨伸拳笋破梢，柳光飞尽绿阴交。",
            "道人闭口不知处，黄栗留鸣鹊在巢。"
        ],
        "notes": "",
        "id": "250fc7f98e2905cf28be8abbedbca3bd"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "寄吕善叔主簿",
        "preface": "",
        "paragraphs": [
            "倚松卧病山林下，每荷明公特见怜。",
            "但得此身常受供，不妨明月在秋天。"
        ],
        "notes": "",
        "id": "64e026d88b3be62f373c5ae2b60bf272"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "赠善公华严法师",
        "preface": "",
        "paragraphs": [
            "京国驰名四十年，华严说罢复谈禅。",
            "夜来一昔真忏悔，果然明月在秋天。"
        ],
        "notes": "",
        "id": "aa2ccd2568ea740bcd9169162418758c"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "赠吕无求县丞约游嵩少",
        "preface": "",
        "paragraphs": [
            "白葛乌纱松径遥，溪声激激雨萧萧。",
            "乐山乐水自仁智，争利争名渠市朝。",
            "今日不须沽酒引，他年岂待作诗招。",
            "悬知三十六峰下，祗么相寻共寂寥。"
        ],
        "notes": "",
        "id": "34d3b7159d074aca6191839d9a5a0b2e"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "赠毛雍玉县丞谢到山中",
        "preface": "",
        "paragraphs": [
            "何事凌寒带晓暾，高才不肯簿书昏。",
            "别峰小寺已鸣磬，夹道短篱犹闭门。",
            "雨后松枝浑黛绿，冻余泉窦尚春温。",
            "聊将二物方君德，富贵功名不足论。"
        ],
        "notes": "",
        "id": "6ad533297df3032f97819aa27c866899"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "答吕居士寄诗",
        "preface": "",
        "paragraphs": [
            "长忆吟诗对短檠，诗成重改又鸡鸣。",
            "如今老矣无心力，口诵君诗绕竹行。"
        ],
        "notes": "",
        "id": "2cccdaf0866759f6b0a6def0d945eecc"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "题骨观画",
        "preface": "",
        "paragraphs": [
            "白骨纤纤巧画眉，髑髅楚楚被罗衣。",
            "手持纨扇空相对，笑杀傍观自不知。"
        ],
        "notes": "",
        "id": "ff5a487a9c963813b174e733bc4a3656"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "春",
        "preface": "",
        "paragraphs": [
            "尽道春多雨，伤摧花鸟空。",
            "不知春态度，尤在绿荫中。"
        ],
        "notes": "",
        "id": "284deb1b5491b267952691ee22bdd82f"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "红梅",
        "preface": "",
        "paragraphs": [
            "娇朱浅浅透冰光，瘦倚疏篁半出墙。",
            "雅有风情胜桃杏，巧含春思避冰霜。",
            "融明醉脸笼轻晕，敛掩仙裙蹙嫩黄。",
            "日暮风英堕行袂，依稀如著领巾香。"
        ],
        "notes": "",
        "id": "86461c710c74acc134066d9f3ed1e0a1"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "偈",
        "preface": "",
        "paragraphs": [
            "剥剥剥，里面有虫外面啄。",
            "多少茫茫瞌睡人，顶后一锥犹未觉。",
            "若不觉，更听山僧剥剥剥。"
        ],
        "notes": "",
        "id": "4049419b969e6b53f39c65c071ec2533"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "赠陈成季",
        "preface": "",
        "paragraphs": [
            "两公待我以国士，是时公亦同在门。",
            "今日江头看使节，令人泪湿汉江云。"
        ],
        "notes": "",
        "id": "108680610a9a8a65795e81096139f62f"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "寄谢无逸",
        "preface": "",
        "paragraphs": [
            "云山低处堪投老，文史他年不疗穷。",
            "富贵可求吾亦嬾，眼看余了化王公。"
        ],
        "notes": "",
        "id": "6da2cb0b8c8cc4946c0962ce4f6cf0f3"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "佛米赞",
        "preface": "",
        "paragraphs": [
            "时平主圣，万国自靖。",
            "不杀而成，不征而正。",
            "矫矫虎臣，无所用命。",
            "移将东南，介我佛会。",
            "久闻吾曹，念佛三昧。",
            "喑呜叱咤，化为佛声。",
            "三令五申，易为佛名。",
            "一佛一米，为米三升。",
            "自升而斗，自斗而斛。",
            "念之无穷，太仓不足。"
        ],
        "notes": "",
        "id": "e245ddb7fc2928e34e3bb5a7e49b2eb0"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "句  其一",
        "preface": "",
        "paragraphs": [
            "闲携经卷倚松立，试问客从何处来。"
        ],
        "notes": "",
        "id": "2ac3f5477262a3132bedce928e465e77"
    },
    {
        "author": "饶节",
        "dynasty": "宋",
        "type": "诗",
        "rhythmic": "",
        "title": "句  其二",
        "preface": "",
        "paragraphs": [
            "政须送与王摩诘。"
        ],
        "notes": "",
        "id": "a6c0b2322cce6fef8998790c8bdf68cd"
    }
]