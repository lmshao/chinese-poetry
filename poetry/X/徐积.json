[
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "忠烈诗",
        "preface": "",
        "paragraphs": [
            "在昔皇祐，蛮党交构。",
            "聚为伏枭，起为攫兽。",
            "出人不意，其锋甚锐。",
            "州无敌兵，城无守备。",
            "所在奔亡，贼势益张。",
            "横身扞蔽，爰有晋康。",
            "羸兵数百，摧坚沮敌。",
            "殊死血战，气吞逆贼。",
            "按剑一呼，眦裂吻拆。",
            "凶焰方炽，公方虎视。",
            "人方忧死，饱食鼾睡。",
            "勇如项籍，哀歌恻恻，为虞姬泣。",
            "康州不然，忘其妻息。",
            "猛如敖曹，强梁粗豪，伏藏于桥。",
            "康州不然，坐叱凶妖。",
            "李陵壮夫，终降匈奴，老母何辜。",
            "颜鲁虽贤，所守不坚，大节不全。",
            "奇哉康州，其勇绝类。",
            "以义配勇，其本在内。",
            "不动如山，不倾如地。",
            "何物可摇，何兵可制。",
            "如令不死，社稷所恃。",
            "如令复生，可备宿卫。",
            "佩刀骖乘，势戟殿陛。",
            "用之朝廷，朝廷之纲。",
            "使当一面，胜于金汤。",
            "无疆无界，人迹鬼方。",
            "知有斯人，中国之光。",
            "若斯人者，决不徇利。",
            "肝胆可沥，头璧可碎。",
            "生乎由是，死乎由是。",
            "生亦可贵，死亦可贵。",
            "死而有子，时方三岁。",
            "死中得活，此乃天意。",
            "使世其家，世为忠义。",
            "子子孙孙，永不失坠。",
            "我为此诗，激励万世。"
        ],
        "notes": "",
        "id": "ace3b76bb56b4b73e51612e2bac46de0"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和杨掾月蚀篇",
        "preface": "",
        "paragraphs": [
            "元丰之元岁戊午，斗柄斜指西南维。",
            "月行赤道日南陆，营丘分野星虚危。",
            "昨夕既望复今夕，盛若不损盈不亏。",
            "安知变起在顷刻，突如有物侵其肌。",
            "其始色变甚苍黄，须臾赤黑相合离。",
            "良久烟焰极薰燎，一团白玉烧为灰。",
            "黄琮苍璧不可辨，枯株死兔将安归。",
            "孰乌其吻吞巨皿，孰丹其汗流墨池。",
            "如食非食始为薄，有物无物不可知。",
            "虾蟆何物敢张口，麒麟何故敢争鬬。",
            "是何星曜敢侵犯，自是其形不可久。",
            "君不见对月数眉毛，须臾引臂不见手。",
            "嗟吁天上之神物，乃有如此事。",
            "所蔽至甚不可解，凶而家室亡而身。",
            "不然借使幸而免，后世讥笑遭恶名。",
            "君不见汉朝贾生文有余，其心大勇其才疏。",
            "当时如必用其术，纷纷不免危其躯。",
            "鼌错堂堂蔽于刻，公孙规规蔽于谀。",
            "谷永之才蔽权势，有若鹰犬供指呼。",
            "霍光虽贤亦有蔽，何不早去显与冯子都。",
            "刘歆致位为国师，岂若扬雄久以为大夫。",
            "蔽于太高李膺辈，蔽于已甚陈蕃徒。",
            "窦武不断蔽可痛，柬之不忍蔽可吁。",
            "王允所蔽在无权，荀彧所蔽不早图。",
            "萧瑀之蔽入于佞，王衍之蔽失之虚。",
            "牛李虽奇蔽朋党，机云虽俊蔽附趋。",
            "王导蔽怨杀周𫖮，遂良蔽诬杀刘洎。",
            "崔浩蔽强杀其身，所蔽若此甚可畏。",
            "我爱安世真朴忠，匿名远世归至公。",
            "有私见求坚不许，以私求谢绝不通。",
            "诸葛武侯为将相，心迹皎然无所枉。",
            "有罪至亲而必诛，有功虽雠而必赏。",
            "谢安知婿王国宝，不以身蔽能辨早。",
            "人心自是说而服，不顾四肢与肝脑。",
            "苻坚之师号百万，一战而北若摧槁。",
            "我吟此篇不足录，却忆唐衢忠义哭。",
            "古人今人何择焉，大抵人心蔽多欲。",
            "月之所蔽惟须臾，须臾蔽去明如初。",
            "人之所蔽何太甚，至于终身不悟不可除。",
            "月乎月乎，明哉明哉。",
            "善去其蔽，何速之如。",
            "君子法之，所以改过。",
            "贤者法之，所以知非。",
            "勇决之徒，所以奋发。",
            "感慨之徒，所以嘘欷。",
            "我虽老且病，龊龊无所为。",
            "犹能对月吟歌诗，安得慷慨之士如桓伊，把笛为予吹。"
        ],
        "notes": "",
        "id": "f6f6cde80d4fff847c05d52df8194efa"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "大河上天章公顾子敦",
        "preface": "",
        "paragraphs": [
            "万物皆有性，顺其性为大。",
            "顺之则无变，反之则有害。",
            "禹之治河也，浚川而掘地。",
            "水行乎地中，其性安而遂。",
            "因地为之防，犹恐不足制。",
            "故附之山足，使循山而行。",
            "山不可必得，或原阜丘陵。",
            "水行乎两间，既固而既宁。",
            "及将近下流，山远而地平。",
            "渠裂为二道，河分为九形。",
            "虽暴不得怒，虽盛不得盈。",
            "所以顺而制，归之于沧溟。",
            "后代蒙其业，历世六七十。",
            "凡千有余年，而无所决溢。",
            "国君与世主，岂皆尽有德。",
            "盖繇河未徙，一皆循禹迹。",
            "河道既一徙，下涉乎战国。",
            "水行平地上，迺堤防堙塞。",
            "其时两堤间，实容五十里。",
            "水既有游息，堤无所啮毁。",
            "后世迫而坏，河役始烦促。",
            "伐尽魏国薪，下尽淇园竹。",
            "群官皆负薪，天子自临督。",
            "其牲用白马，其璧用白玉。",
            "歌辞剧辛酸，姑不至号哭。",
            "瓠子口虽塞，宣房宫虽筑。",
            "其后复北决，分为屯氏河。",
            "遂不复堤塞，塞亦无如何。",
            "两河既分流，害少而利多。",
            "久之屯氏绝，遂独任一渠。",
            "凡再决再塞，用延世之徒。",
            "有天时人事，可图不可图。",
            "有幸与不幸，数说不可诬。",
            "其后复大决，大坏其田庐。",
            "灌三十一县，言事者纷如。",
            "将欲塞之耶，凡役百万夫。",
            "费累百巨万，亦未知何如。",
            "如此是重困，是重民叹吁。",
            "言事者不已，亦不复塞诸。",
            "李寻解光辈，其言不至迂。",
            "遂任水所之，渠道自割除。",
            "当时募水工，无一人应书。",
            "学虽有专攻，术亦有穷欤。",
            "诸所说河者，桓谭实主之。",
            "但聚而为书，实无以处之。",
            "班孟坚作志，亦无所出取。",
            "事有甚难者，虽知无所补。",
            "今之为河堤，与汉无甚殊。",
            "远者无数里，近无百步余。",
            "两堤束其势，如缚吞舟鱼。",
            "适足激其怒，使之逃囚拘。",
            "又水性隠伏，有容而必居。",
            "浸淫而灌注，日往而月徂。",
            "埽材有腐败，土壤有浮虚。",
            "水进而不止，正如人病躯。",
            "病已在骨髓，医方治皮肤。",
            "下不漏足胫，上突为背疽。",
            "或水如雷声，或埽如人喘。",
            "或决如山倾，或去如席卷。",
            "如蛟龙引阵，如虎豹逃圈。",
            "如地户开辟，如谁何生变。",
            "如神物主之，不可得而辨。",
            "嗟乎有如此，堤防岂能禁。",
            "盖缘平地上，失水之本性。",
            "而又无二渠，分九河所任。",
            "以九合为一，所以如此甚。",
            "今之为邑居，多在古堤内。",
            "以诸埽准之，高于屋数倍。",
            "以水面准之，亦高数尺外。",
            "诸埽正如城，而土有轻脆。",
            "民正如鱼鼈，处破湟畎浍。",
            "被溺者常事，不溺者幸大。",
            "又河水重浊，淀淤日以积。",
            "又夏秋霖雨，诸水凑以入。",
            "故有必决势，不决者盖鲜。",
            "或决彼决此，或决近决远。",
            "或决不可塞，或塞而复决。",
            "或决于旦暮，或决于岁月。",
            "或新埽苟完，或旧埽溃裂。",
            "譬如千万钧，用一绳持挈。",
            "必有时而败，必有处而绝。",
            "而自决大吴，凡害几郡县。",
            "河既北浸边，诸塘皆受患。",
            "亡胡与逸马，熟为之隔限。",
            "今虽甚盛时，亦防不虞变。",
            "所以议论者，复故道为便。",
            "故道虽已高，可复亦可为。",
            "但恐既复后，其变不可知。",
            "我兵学虽陋，公兵学虽奇。",
            "我说兵之难，公亦莫我违。",
            "河事异于兵，其难堪嘘欷。",
            "智有不可及，力有不可施。",
            "汲黯非不伟，所塞辄复隳。",
            "王遵无奈何，誓死而执圭。",
            "若与唐衢说，号哭垂涕洟。",
            "未说穿故道，未说治故堤。",
            "且说塞河口，所费不可推。",
            "诸所调发者，委积与山齐。",
            "卷埽者如云，进埽者如飞。",
            "下埽名入川，其势忧流移。",
            "上埽名争高，少动即势危。",
            "万人梯急赴，两大鼓急椎。",
            "作号声号令，用转光指麾。",
            "其救护危急，争须臾毫厘。",
            "又闻被灾郡，数路方荐饥。",
            "官私无畜聚，民力俱困疲。",
            "朝廷谋已劳，两宫食不怡。",
            "生民仰首望，使者忘寝饥。",
            "为之柰何乎，勿计速与迟。",
            "事虽有坚定，议论在所持。",
            "如一身数疾，必以先后医。",
            "假如移所费，用以业贫民。",
            "偿其所亡失，救其所苦辛。",
            "或贷其田租，或享其终身。",
            "独孤有常饩，使同室相亲。",
            "露尸与暴骸，收敛归诸坟。",
            "精选强明吏，处之使平均。",
            "乡官与胥徒，欺者以重论。",
            "如此庶几乎，可无愁怨人。",
            "下酬更生望，上慰再造仁。",
            "然而论议者，至今犹纷纷。",
            "或复其故道，或因其自然。",
            "公如决于一，勿使众议牵。",
            "在己者有义，在命者以天。",
            "而况行职分，而况本诚忱。",
            "圣朝无不察，知子之赤心。",
            "嗟余何为者，草莽且贱微。",
            "与公本无素，一见即弗遗。",
            "以伯兄处我，以古人相期。",
            "小设犹致说，大事宁无辞。",
            "年且六十一，未作沟中尸。",
            "常恐公礼义，如投诸污泥。",
            "岂欲为迂阔，不得已为诗。",
            "沥吾之肝胆，但恐同儿嬉。",
            "又恐误公事，公千万慎思。",
            "如将从近功，即深图便宜。",
            "如必谋久利，唯古人是希。",
            "是询而是度，是访而是咨。",
            "或博物君子，或宿儒老师。",
            "或滨河野叟，或市井年耆。",
            "或愚直夫妇，所言无蔽欺。",
            "或老胥退兵，耳闻而目窥。",
            "或世为水学，可与讲是非。",
            "或博募水工，按地形高卑。",
            "从便道穿渠，稍引河势披。",
            "海既为大壑，汴既分一支。",
            "如关窍疏通，脏腑病可治。",
            "此说如何哉，但恐出于狂。",
            "如何完障塞，如何复诸塘。",
            "观变而待时，亦恐谋不臧。",
            "为复有说者，且须严边防。",
            "如魏尚守边，见称于冯唐。",
            "如祭彤久任，使匈奴伏藏。",
            "以车制冲突，如卫青武刚。",
            "多置强弩手，如李广大黄。",
            "选募如马隆，练卒如高王。",
            "如汉置奔命，使我军势张。",
            "短兵斫马胫，冲车乱其行。",
            "赏不以首级，所以严部分。",
            "大陷刀如墙，可以坚吾阵。",
            "羊叔子以德，郭子仪以信。",
            "光弼战河阳，挥旗令直进。",
            "其时诸军势，如决水千仞。",
            "杨素不用车，可汗下马拜。",
            "仅以其身免，号哭而大败。",
            "将帅在方略，胜却百万兵。",
            "安边在良将，胜却筑长城。",
            "愿子治水功，有以酬明时。",
            "便领铁林兵，尽衣犀牛皮。",
            "连营环绣帽，大纛随牙旗。",
            "分金赐勇敢，藏书付偏裨。",
            "先声义信远，下令霜风驰。",
            "出塞有丰草，近关无马蹄。",
            "穹庐大漠外，别部黑山西。",
            "伐谋为上策，何用长缨羁。",
            "本朝正明盛，以德服外夷。",
            "使来不受献，南越回山梯。",
            "西闭玉门关，东却高句丽。",
            "四夷无一事，各安巢穴栖。",
            "名将更无功，优诏勒鼎彝。",
            "师旋作鼓吹，军容除虎貔。",
            "银珰致郊劳，翰林严鏁扉。",
            "除书纸用麻，省吏身著绯。",
            "公方有所念，山足江之湄。",
            "无心入黄阁，有表辞赤墀。",
            "乞得老来身，浩歌还会稽。",
            "白云与绿波，无所不可之。",
            "春风桃花坞，秋色黄菊篱。",
            "茶篮与酒榼，壶矢兼琴棋。",
            "烹鸡炊黍饭，可倩庞公妻。",
            "岂无会稽老，雪夜同泛溪。",
            "亦有二三子，棹歌相追随。",
            "散尽橐中金，留得身上衣。",
            "有宅是官借，无田可扶犁。",
            "闲吟题寺观，长啸入云霓。",
            "公得我诗后，一梦须先归。"
        ],
        "notes": "",
        "id": "f07bacf8ab7353b9094750372decb1cd"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "李太白杂言",
        "preface": "",
        "paragraphs": [
            "噫嘻欷奇哉，自开辟以来，不知几千万余年。",
            "至于开元间，忽生李诗仙。",
            "是时五星中，一星不在天。",
            "不知何物为形容，何物为心胸。",
            "何物为五脏，何物为喉咙，开口动舌生云风。",
            "当时大醉骑游龙，开口向天吞玉虹。",
            "玉虹不死蟠胸中，然后吐出光焰万丈凌虚空。",
            "盖自有诗人以来，我未尝见大泽深山。",
            "雪霜冰霰，晨霞夕霏。",
            "万化千变，雷轰电掣。",
            "花葩玉洁，青天白云，秋江晓月。",
            "有如此之人，有如此之诗。",
            "屈生何悴，宋玉何悲。",
            "贾生何戚，相如何疲。",
            "人生胡用自缧絏，当须荦荦不可羁。",
            "乃知公是真英物，万叠秋山耸清骨。",
            "当时杜甫亦能诗，恰如老骥追霜鹘。",
            "戴乌纱，著宫锦，不是高歌即酣饮。",
            "饮时独对月明中，醉来还抱清风寝。",
            "嗟君逸气何飘飘，枉教谪下青云霄。",
            "大抵人生有用有不用，岂可戚戚反效儿女曹。",
            "采蟠桃于海上，寻紫芝于山腰。",
            "吞汉武之金茎沆瀣，吹弄玉之秦楼凤箫。"
        ],
        "notes": "",
        "id": "eabb46adafb0e51e43eed0bc833297b8"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送程守",
        "preface": "",
        "paragraphs": [
            "蜀之有眉，有山有江。",
            "江大而浚，山形甚庞。",
            "是生程公，为国重器。",
            "可处大任，可决大事。",
            "凡有措置，凡有施设。",
            "坚不可摇，牢不可拔。",
            "所以蜀人，号为铁塔。",
            "维公有子，为山阳守。",
            "所性所养，质直真厚。",
            "维其质直，不浮不苟。",
            "不生巧心，不为利口。",
            "维其真厚，不矫不激。",
            "体无邪气，面无邪色。",
            "视其气貌，察其动静。",
            "可知所养，可知所性。",
            "可知其德，可知其政。",
            "质直真厚，故不生事。",
            "不为小数，不任小智。",
            "以恕辅法，因法行恕。",
            "不烦不苛，不暴不怒。",
            "遂使斯民，如行大路。",
            "无险可虞，无伤可虑。",
            "肌肤以完，手足可措。",
            "奸凶以衰，盗贼亦沮。",
            "父母妻子，邑居田庐。",
            "各安其故，各保其居。",
            "为政如此，民是以和。",
            "是以可慕，是以可歌。",
            "不能歌者，太守之量。",
            "可歌可传，可法可尚。",
            "可以容众，可以任重。",
            "无适不可，惟上所用。"
        ],
        "notes": "",
        "id": "2942a19cf172ee124030b9e6e89254f7"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送李端叔",
        "preface": "",
        "paragraphs": [
            "有人颇似长沙傅，得官亦望长沙去。",
            "去时好赋楚江谣，还使风骚满江路。",
            "便须酌酒吊三闾，正是忠魂冤愤处。",
            "县令如今未去时，兰亭故事犹可为。",
            "莫惜千筒万筒往，诸君方壮我已疲。",
            "登科学究文章豪，数奇老将诗能高。",
            "长沙县令号才吏，方将睥睨谢与曹。",
            "凉风即是八九月，红萸黄菊花将发。",
            "正是诗家得意时，莫学古人悲莫节。",
            "东南美者有吴姬，红襦绣袂无所施。",
            "把酒一卮轻皓腕，得诗一句胜蛾眉。",
            "山夫野叟只如此，诸君达者应相嗤。",
            "有酒且慢饮，有歌且慢讴。",
            "共君说怀抱，未语先搔头。",
            "良久欲说说不得，胸中有物如山丘。",
            "君不闻东家女子花见羞，十六未嫁便悲忧。",
            "墙头楼上到日晚，马骤车奔如水流。",
            "西家亦有闺中女，月璧龙珠求未许。",
            "有心自比蟠桃花，无言窃笑阳台雨。",
            "谢鲲便是妾家邻，败唇折齿犹相语。",
            "何况五陵轻侠儿，抛金掷玉教人非。",
            "一夫奔处千夫驰，不论荣辱与刺讥。",
            "膻中之蚁醯中鸡，攫金逐兽两眼迷。",
            "主人下马客已齐，拜起俯仰容正卑。",
            "有如六月卖蒲葵，唯恐不售霜风凄。",
            "言至于此良可悲，所以慷慨见于诗。",
            "谁能起舞谁能歌，瓮中有物如秋波。",
            "古来多少无奈何，要须一醉都销磨。",
            "茫茫人间歧路多，不如海水通天河。"
        ],
        "notes": "",
        "id": "ecbb93d349815f288a8affe5676ea18b"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "上赵少师",
        "preface": "",
        "paragraphs": [
            "义高德厚贤在躬，进荣退美光初终。",
            "越有神明相元功，疾忧之外康宁中。",
            "乃眷乃顾爰徂东，徒御虽寡人望雄。",
            "其高可仰厚可宗，兹行允美江淮风。",
            "父老相呼告儿童，三朝无事繄厥忠。",
            "公谋公惠世所蒙，肆安于贾田安农。",
            "温衣蔽体食饱胸，小攘大窃消奸凶。",
            "州牢县狱囚多空，欢心和气成年丰。",
            "汝曹虽𫘤念所从，汝心汝貌加爱恭。",
            "薪蒸勿采米勿舂，亟歌屡舞驰省公。",
            "有人昔与公车逢，汝阴颍尾洛与嵩。",
            "山有迹兮水有踪，水之鹤兮山之松。",
            "一朝赐号逍遥翁，马资仆费官与供。",
            "汝曹努力吾老癃，公若再来勤筑宫。"
        ],
        "notes": "",
        "id": "c2a311aec97e929c9de32235e4908c36"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "俊老行送林次中赴都司",
        "preface": "",
        "paragraphs": [
            "熙宁察院一开口，谁人胆落御史手。",
            "其时面坚黑髭须，力欲回天气冲斗。",
            "一从蹭蹬作外官，所居不苟心迹安。",
            "刚不可回坚不变，头如霜雪心如丹。",
            "所以论者悦而服，所养有义其质端。",
            "东西南北二十载，一朝有敕却召还。",
            "皂囊封上晓班肃，绣衣步入秋霜寒。",
            "义有所徇乞得身，白日降下天上人。",
            "黄金龙节青囊印，赤帷熊乘朱斑轮。",
            "以其余才修职分，以其余力娱精神。",
            "望淮楼上对秋色，玉女花前泣晚春。",
            "时时共帐过南郭，来就陶潜漉酒巾。",
            "与人论事不必合，直无所苟气色真。",
            "持此以往无不可，古人所以为正臣。",
            "淮南一路事如草，嘉苗恶莠俱分了。",
            "中心皎皎如斯乎，外计区区何足道。",
            "两宫日月方齐明，群公戮力营太平。",
            "公议急须招俊老，清风先已过南京。"
        ],
        "notes": "",
        "id": "b99cef394b4c48d62e5a35f873ceee9b"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "鲁恭王祠",
        "preface": "",
        "paragraphs": [
            "帝子非无贤，孰有恭王者。",
            "脱身辞汉储，一芥视天下。",
            "勇故不失义，智故不失几。",
            "身既脱诸险，德亦潜其辉。",
            "群奸非无目，浑浑无罅窥。",
            "阴谋不得奋，佞舌不得施。",
            "以此终其身，万世不可非。",
            "初王受汉封，奉诏实都鲁。",
            "如何千载后，庙貌在东楚。",
            "岂非王之赐，生尝及兹土。",
            "所以淮上人，世世作神宇。",
            "然而鬼神道，不可接形声。",
            "所感唯以德，所通唯以诚。",
            "去年冬不雪，江淮非一城。",
            "人心谁无戚，蔡守最不宁。",
            "守乃款王祠，俯伏祈于廷。",
            "其日腊且尽，其夕大雪零。",
            "前驱方入郭，后乘犹在坰。",
            "田者欢于野，途者欢于行。",
            "如饥哺斯食，如疾医斯平。",
            "骄阳遁无迹，和气来有形。",
            "因知王之心，虽殁不变更。",
            "好诚而乐义，凛凛如平生。",
            "一祷辄已应，为赐良不轻。",
            "侯拜神之贶，民歌侯之明。"
        ],
        "notes": "",
        "id": "b143f7f36edca9404ebb705133dca097"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "莫饮吴江水寄陈莹中",
        "preface": "",
        "paragraphs": [
            "莫饮吴江水，胸中恐有波涛起。",
            "莫食湘江鱼，令人冤愤成悲呼。",
            "湘江之竹可为箭，吴江之水好淬剑。",
            "箭射谗夫心，剑斫谗夫面。",
            "谗夫心虽破，胸中胆犹大。",
            "谗夫面虽破，口中舌犹在。",
            "生能人为患，死能为鬼害。",
            "患兮害兮将奈何，两卮薄酒一长歌。",
            "洒向风烟付水波，遣吊胥山共汨罗。"
        ],
        "notes": "",
        "id": "18b3b26aff3cb83931f6279df500fe42"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "琼花歌",
        "preface": "",
        "paragraphs": [
            "春皇自厌花多红，欲得花颜如玉容。",
            "春皇青女深相得，先教敛与秋霜色。",
            "乃有雪月供光，星榆献白，艑量银汉琉璃湿。",
            "人闲美玉捣作灰，荆山昆山鬼神泣。",
            "天上有人名玉女，投壶之外能为素。",
            "姑射神人解种花，先须此物为根芽。",
            "天罅地窍掬精粹，蟾身骊颔偷光华。",
            "其时正是天地交，二气上下阴阳调。",
            "此花孕育得其正，其闲邪气无纤毫。",
            "所以其色为正色，出乎其类拔乎萃。",
            "一如君子有诸内，粹然其色见于外。",
            "三月将尽四月前，百花开尽春萧然。",
            "扬州日暖花开未，春香不动花房闭。",
            "仙掌秋高玉露浓，蛟人泣下珠玑碎。",
            "黄鹂本是花中客，啼尽好声求不得。",
            "春皇费尽养花心，春风使尽开花力。",
            "春归鶑去花始开，谁人放出深闺来。",
            "唐家天子太平时，太真浴罢华清池。",
            "红裳绣袂厌君眼，更作地仙披羽衣。",
            "麻姑睡起蓬莱岛，风吹玉面秋天晓。",
            "洛川女子能长生，水中肌骨成瑶琼。",
            "褒姒不见诸侯兵，尽日不笑如无情。",
            "宋玉移家安在哉，东邻不画臙脂腮。",
            "卓文君去成都速，锦衣金翠慵装束。",
            "吹箫客貌果何如，见说其人名弄玉。",
            "若比此花俱不足，淫妖怪艳文之累。",
            "一如妇人有贤德，不为邪色辞正色。",
            "孀居之女能自持，终身唯著大练衣。",
            "又如正色立朝者，不以柔媚为奸欺。",
            "以此论之乃可重，人之不正将胡为。",
            "论德乃是花之杰，论色乃是花之绝。",
            "洛阳花名古云好，看花须向扬州道。",
            "君不见去年花下吹黑风，霹雳闪电搜玉龙。",
            "此时半夜花光中，不觉屈曲蟠长虹。",
            "又不闻天上琳琅树，种在烟霞最深处。",
            "白云枝叶白玉英，此花莫是琳琅精。",
            "此花爱圆不爱缺，一树花开似明月。",
            "襄王半夜指为云，谢女黄昏吟作雪。",
            "杏花俗艳梨花粗，柳花细碎梅花疏。",
            "桃花不正其容冶，牡丹不谨其体舒。",
            "如此之类无足奇，此花之外更有谁。",
            "世非红紫不入眼，此花何用求人知。",
            "诗人自与花相期，长告年年乞一枝。"
        ],
        "notes": "",
        "id": "78f4e2da2736401d2cd9f70d3fdffe79"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "姚黄",
        "preface": "",
        "paragraphs": [
            "黄河南畔伊川北，姚家宅是真花窟。",
            "古来多少豪奢儿，埋却千鶑万鶑骨。",
            "中央精粹得之多，西方秀气来相和。",
            "天与明光常借日，水宫暗脉正通河。",
            "春风如酒半酣时，谁教谷雨报花期。",
            "司马坂前娇半启，洛阳城内人俱知。",
            "姚家门巷车马填，墙头墙下人差肩。",
            "花上红绡都蔽日，花傍翠幕恰如烟。",
            "玉面儿来争供帐，锦袍郎去鬬抛钱。",
            "无人不说姚花好，费却春功亦不少。",
            "日长风暖绿梢低，坐上金仙困将倒。",
            "曲尘餠剂和香檀，何以贮之承露槃。",
            "烂锦脱来嫌太艳，鲜衣染就欲骖鸾。",
            "君看此花肌肉丰，一尺余高千万重。",
            "粧面深藏青步障，宝冠斜堕碧霞丛。",
            "步摇好称钗凤凰，玉镮犀佩珠鸣珰。",
            "帝女何缘心好道，阿娇安用金为房。",
            "绀窠累栖舒雁雏，沈烟喷出狻猊炉。",
            "一种养成余意态，千花瘦尽春肌肤。",
            "峨峨一器欹且倾，复杯难辨钟与觥。",
            "染以鲛绡求正色，叩之玉挺希宫声。",
            "魏家红共牛家碧，迭霸花中耸高格。",
            "如今俛首甘下风，九十种中为第一。",
            "此花莫似武昭仪，出得宫来不画眉。",
            "情貌欲为狐媚态，衣裳却是比丘尼。",
            "杨妃本是倾国身，脱却红襦号太真。",
            "河水欲濡头上髻，马嵬犹著旧时裙。",
            "物色一定犹可疑，人心多变宜难知。",
            "容易莫评真与欺，貌或如是心或非。",
            "君不见老庄有深意，万物之中最防伪。"
        ],
        "notes": "",
        "id": "f2c5d7b76ddd85aa3aac9390933a3280"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "大松",
        "preface": "",
        "paragraphs": [
            "东海有物天下雄，万灵戮力生奇松。",
            "天精地粹萃其下，沧溟百道来相通。",
            "一根直去穿九泉，一根斜插鲸鱼渊。",
            "远者压折巨鼇背，近者倒缠山根偏。",
            "小枝可就千钧弓，大枝可挂万斛钟。",
            "唯有老干苦难状，吕光营外堆玄龙。",
            "身披北帝雄犀甲，虎贲连臂围不匝。",
            "无计都将大地遮，有心尽把浮云刷。",
            "樛枝入地旋复上，怪怪奇奇非一状。",
            "谷陵相变任古今，土木两行专王相。",
            "列帜空遗渭川垒，犒师留得杨隋帐。",
            "玄驹来撼亭亭盖，渌鱼飞入苍苍浪。",
            "最是半霄风雨声，山妖走尽川魅惊。",
            "十万争挥铁槊骑，百千齐阚黑旗兵。",
            "有时海面波涛小，一部仙韶下蓬岛。",
            "残声逐水散鸣琴，遗响穿云聚啼鸟。",
            "混沌死来凡几朝，清气浊气痕未消。",
            "独叶耸来新盖凤，双柯合处旧藏蛟。",
            "其本既异其事殊，德若有容材有余。",
            "大鹏斥鷃皆可居，相忘有似江湖鱼。",
            "美哉此木真不凡，能以智免斧斤闲。",
            "过尽工师无所用，庄周应作不材看。",
            "大松大松如此奇，方舆圆盖不可知。",
            "阴阳山海气合离，不然神物相护持。"
        ],
        "notes": "",
        "id": "b4cbe6291213cd5309e0d43270b756ad"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "芰荷歌",
        "preface": "",
        "paragraphs": [
            "孔雀团花翡翠钿，青皇抛尽买花钱。",
            "渌鱼飞胆大如拳，琉璃瓦坠紫微天。",
            "湘妃曲谱谁可传，彩毫不动斜卷牋。",
            "我家食客常三千，杯槃一样青瑶圆。",
            "麻姑下来寻水仙，不见波澜只见烟。",
            "昨夜秋风吹洞房，起来先著碧霞裳。",
            "半含笑面齐鬬粧，家家院落绀为墙。",
            "不道采花人在傍，贪看飞来白纻郎。",
            "亦有美人贞且良，独在碧绡帏下藏。"
        ],
        "notes": "",
        "id": "4d8b951899de581e8a81439dca4b26d2"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "双树海棠  其一",
        "preface": "",
        "paragraphs": [
            "独树已难有，双株岂易培。",
            "东风三月后，浓艳一时开。",
            "种是鸳鸯骨，根非玳瑁胎。",
            "英英万千数，滴滴四三枚。",
            "恐淡添猩血，矜香弃麝煤。",
            "鲛绡翡翠眼，宝钿珊瑚杯。",
            "绛节朝真去，丹砂驻貌回。",
            "童粧两株色，花格一仙才。",
            "自得骖鸾侣，何烦跨凤台。",
            "明珠留汉水，碧洞寄天台。",
            "对举霓裳步，高铺绣被堆。",
            "超如御烟雾，势欲摆尘埃。",
            "冶艳皆泥滓，卑枝亦草莱。",
            "好临湘水照，莫近宋家栽。",
            "汉殿昭阳宠，唐家学士才。",
            "浴终兰液溅，帖就茜罗裁。",
            "惜粉轻匀面，偷霞试点顋。",
            "急窥鸾鉴了，齐报玉人来。",
            "不是沾红雪，仍非污落梅。",
            "啼痕才仿佛，伫立各徘徊。",
            "真态有如此，深情安在哉。",
            "歌阑都不语，舞困可堪推。",
            "淡若疑相犯，烘然笑自媒。",
            "画眉郎忽误，挟弹客应猜。",
            "洒绛谁先戏，挥朱亦共陪。",
            "差肩奉青帝，联袂踏苍苔。",
            "好被金钱掷，宜兼玉箸催。",
            "罗巾如可试，瑶枕谩为灰。",
            "供帐朝还暮，买春琼与瑰。",
            "一枝怀旧物，百醮费新醅。",
            "目断秦山远，心分荆渚隈。",
            "柔姿谁是偶，温德汝为魁。",
            "绰绰闺房秀，匆匆风雨摧。",
            "离歌连理曲，送酒合欢杯。",
            "坠脸殷金谷，冤情怨马嵬。",
            "烟波水东去，歧路日西颓。",
            "遗恨传芳草，余阴伴绿槐。",
            "香魂如未散，相吊复相哀。"
        ],
        "notes": "",
        "id": "78d34f61ec678a5d37619d590757726c"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "双树海棠  其二",
        "preface": "",
        "paragraphs": [
            "此花出在海州东，千涛万浪围山峰。",
            "不知谁是栽花翁，花根屈曲蟠双虹。",
            "英英鬬繁葩葩丰，晨霞夕霞滴不供。",
            "欻有神物射蛟龙，团团血溅摇春风。",
            "超然花格非凡容，吴姬半亸钗头红。",
            "谁人移下海中山，神仙姊妹来人闲。",
            "人闲无玉可消斑，歌姬舞态都且闲。",
            "当时血泪乱瑶关，金槃洗面痕犹殷。",
            "吹箫郎去先骑鸾，粧未成时情已阑。",
            "汉臯台下娇蹒跚，曾解明珠瑶佩环。",
            "无媒不嫁矜殊颜，自共美人香往还。",
            "霓衣同步绀云车，麻姑面上藏丹砂。",
            "绿鬓已坠金钗斜，酒红不著罗衫遮。",
            "且教半笑含春华，但恐分飞成乱霞。",
            "宜哉天下为名花，连根都种名卿家。",
            "温温容态孰可加，有如女德贞无邪。",
            "共君醉倒插乌纱，从他群儿笑哑哑。"
        ],
        "notes": "",
        "id": "0a28824020541078a758689eb106ee22"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "玉女花  其一",
        "preface": "",
        "paragraphs": [
            "扬花可与名玉妃，楚花可与名玉女。",
            "天上瑶台是本居，人在月宫合同处。",
            "一点难容赤水霞，平生冷笑巫山雨。",
            "此女持身色太严，玉璧如槃求不许。"
        ],
        "notes": "",
        "id": "faba13f988676d001fa40e4c75a3199e"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "玉女花  其二",
        "preface": "",
        "paragraphs": [
            "国艳虽殊情太少，蛾眉不画双瞳瞭。",
            "新就明河洗面来，更佩明珠踏瑶草。",
            "不用朱鸾与紫霞，玉麒麟驾白云车。",
            "君看面上都无邪，更看身上都无瑕。",
            "越王国女金可邀，卓王孙女琴可招。",
            "更有秦王家弄玉，嫁人只被爱吹箫。"
        ],
        "notes": "",
        "id": "3c0cff3cec72fdee6be5fb634eb84f67"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和李道源清风谣",
        "preface": "",
        "paragraphs": [
            "漫翁说尽清风好，犹能顾我邀吟藁。",
            "吟时欲倚白云飞，到时恐在红尘表。",
            "有如列子御风行，百骸齐奋双瞳瞭。",
            "借问清风何处来，玉水之心玉山杪。",
            "曾经昆阆拂瑶花，亦度潇湘过蓬岛。",
            "借问清风何处居，深寄碧芦藏绿筿。",
            "芭蕉径舞凤衣寒，薜荔墙翻龙甲老。",
            "遗英堕箨无处寻，一径十年未曾扫。",
            "但恐春深花木稀，定知秋后冰霜早。",
            "快心何羡楚王台，披襟适得麻姑爪。",
            "中山酒客饮辄醒，八斗司徒醉不倒。",
            "箫声易咽笛声哀，客思难平物容愀。",
            "君看簷前避暑巢，不是岩乌即沙鸟。",
            "万谷藏冰山气来，千涛喷雪江声遶。",
            "借问此闲清奈何，况是中宵月华皎。",
            "鸡鸣漏尽眠不成，披衣起看冰壶晓。",
            "便乘枯木饮明河，仍御双凫入冥杳。",
            "籐床角簟无所施，𦈌布蒲葵价弥小。",
            "有客俄如梦觉时，窃笑梦中何扰扰。",
            "中心无累清则明，蔽者常稀欲者少。",
            "儿啼女笑坐可忘，兽鬬禽嬉悟俱了。",
            "毁誉一过遗如空，富贵浮云视弥藐。",
            "古人凛凛良可思，世俗纷纷何足道。",
            "尝闻外物可娱中，所以诗人取萱草。",
            "谁何乘兴为此行，坐摆尘埃出污潦。",
            "贾生可与忘悲忧，楚屈犹将醒怀抱。",
            "区区何用作离骚，弄琴听我清风操。"
        ],
        "notes": "",
        "id": "e9e884319b23f94720bd997ed3b8bdc9"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "望淮篇示门人",
        "preface": "",
        "paragraphs": [
            "闲花落尽春无有，脚踏青红望淮走。",
            "到淮适值晚潮来，满淮鼓吹风波吼。",
            "传声急唤钓鱼船，船未到时洗双手。",
            "买得船中双白鱼，便访村前五青柳。",
            "旋烹野茗问村醪，五柳阴中坐良久。",
            "此行大略类陶潜，但乏黄花白衣酒。",
            "操舟人去一点鸥，帆入云开何处收。",
            "孤鸥浴处依浅滩，修竿放饵投深流。",
            "岂无野妇荷而汲，亦有老翁行且讴。",
            "君看此景直几钱，此时正是夕阳天。",
            "便教金印大如斗，何似鱼庵共钓船。",
            "有人问君莫要说，怀中取出吟翁篇。"
        ],
        "notes": "",
        "id": "67bec5412408b9f11c2374e0f65d950f"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "太华",
        "preface": "",
        "paragraphs": [
            "怪怪不可状，谁云仞五千。",
            "直侵黄道穿，高傍白榆篇。",
            "秀气环秦甸，浓岚滴渭川。",
            "掌高长托日，汉狭半含巅。",
            "夜响金丹杵，秋香玉井莲。",
            "排虚摧劲翮，横锐决浮烟。",
            "隠豹文章异，孤松节操坚。",
            "渴虹麤饮涧，饥虎瘦吞泉。",
            "磴道奇花合，杉株古蔓缠。",
            "群材皆挺特，余壤可陶甄。",
            "义兽期臻萃，妖狐困坠颠。",
            "二关资控扼，万里却腥膻。",
            "真势南冲斗，雄姿北阚燕。",
            "波涛清大海，风雨到穷边。",
            "镇压地常静，磨砻天更圆。",
            "他山皆俯视，何物可齐肩。"
        ],
        "notes": "",
        "id": "00346497cf3e1fc10fd3875e8f2162e7"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "管春风",
        "preface": "",
        "paragraphs": [
            "我是蓬莱山上客，为管春风归不得。",
            "今年更是春来迟，江南未寄梅花枝。",
            "探春童子青霞衣，时时去上青云梯。",
            "春风消息苦不远，瑶台瑶水冰霜浅。",
            "蟠桃花在海东边，此花不烦春一点。",
            "东风日夜来人间，到时先催草根輭。",
            "大都红紫心先动，小桃先觉枝头重。",
            "更有纤纤杨柳枝，路傍先得行人弄。",
            "诗翁自爱蟠桃花，鸾鹤不在无云车。",
            "城南夜半无酒家，和冰和雪吞月华。",
            "有客笑中携剑去，偷得银瓶与肥羜。",
            "诗公两眼看浮云，为管春风不回顾。"
        ],
        "notes": "",
        "id": "ce0be3d896bae1a252817c1d54937f27"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "高楼春",
        "preface": "",
        "paragraphs": [
            "山阳有客似相如，身著儒衣当酒垆。",
            "尘埃市井不到处，烟霞往往生衣裾。",
            "一竿横挂数幅帛，题云酒味如醍醐。",
            "三月高楼满春色，椒浆琼液盈金壶。",
            "盘罗江笋烹淮鱼，樱实赤玉梅绀肤。",
            "弹丝敲金半空里，醉挥玉爵撞珊瑚。",
            "凭阑直下是烟火，坐上清风凌太虚。",
            "夜深正然红蜡烛，罗幕遮风留客宿。",
            "是人俱爱何家楼，自是何君德如玉。"
        ],
        "notes": "",
        "id": "e0fd0094a210b3a9615e3e8ff954c96d"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "淮之水示门人马存",
        "preface": "",
        "paragraphs": [
            "君不见淮之水，春风吹，春雨洗。",
            "青薰衣，绿染指。",
            "渔不来，鸥不起。",
            "潋潋滟滟天尽头，只见孤帆不见舟。",
            "斜阳欲落未落处，尽是人间今古愁。",
            "今古愁兮将奈何，莫使骚人闻棹歌。",
            "我曹自是浩歌客，笑声酒面春风和。"
        ],
        "notes": "",
        "id": "fd586d0c1074b9a8709aedcde1af6a2c"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "项羽别虞姬",
        "preface": "",
        "paragraphs": [
            "垓下将军夜枕戈，半夜忽然闻楚歌。",
            "词酸调苦不可听，拔山力尽无如何。",
            "将军夜起帐中舞，八百儿郎泪如雨。",
            "此时上马复何言，虞兮虞兮奈何汝。"
        ],
        "notes": "",
        "id": "63cf0ce6df1d53cd03ca21defacc9b80"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "虞姬别项羽",
        "preface": "",
        "paragraphs": [
            "妾向道，向道将军施恩义，将军一心靳财利。",
            "妾向道，向道将军莫要为人患，坑却降兵二十万。",
            "怀王子婴皆被诛，天地神人咸愤怨。",
            "妾向道，向道将军莫如任贤能，却信奸言疑范增。",
            "当时若用范增者，将军早已安天下。",
            "天下成败在一人，将军左右多奸臣。",
            "受却汉王金四万，卖却君身与妾身。",
            "妾向道，向道将军不肯听，将军虽把汉王轻。",
            "汉王聪明有大度，天下英雄能驾御。",
            "将军唯恃力拔山，到此悲歌犹不悟。",
            "将军不悟兮空悲歌，将军虽悟兮其奈何。",
            "贱妾须臾为君死，将军努力渡江波。"
        ],
        "notes": "",
        "id": "08fcdb2b27b3627fe2c2abb5b8619532"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "白云先生",
        "preface": "",
        "paragraphs": [
            "白云先生面如铁，一片良心似明月。",
            "腹中和气如春阳，齿下清风欲为雪。",
            "群儿走马正讙讙，先生高躅方寻山。",
            "嵩山泰山俱有约，先访王乔后陈抟。",
            "浮丘严驾欲迎子，玉女整衣开瑶关。",
            "山中自是逍遥家，手磨红蕊生龙霞。",
            "鼎中气焰成何物，不炼黄金炼丹砂。",
            "明月一声何处啸，但觉半夜鸾凤叫。",
            "猿不敢号虎不鸣，一夜清风生万窍。",
            "此路高深易迷错，只见先生一双脚。",
            "山中不似俗人家，有客但寻猿与鹤。",
            "西峰犹有秦宫女，身上乱毛如鸟羽。",
            "秦时人事不忍闻，若见斯人莫与语。",
            "先生何以遗时人，先生有语醇乎醇。",
            "莫分巧拙与强弱，莫将外物成天真。",
            "岂不见北邙山下狐狸窟，掘出枯骸与陈骨。",
            "其闲岂无乡原人，其闲岂无强梁物。",
            "强梁物，乡原人，当时尔等空纷纷。",
            "后来之事竟何如，不及痴儿醉梦之浮云。"
        ],
        "notes": "",
        "id": "b724ece463fef724e2e5a7c1d0d60189"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "山中乐",
        "preface": "",
        "paragraphs": [
            "洞里桃花开早春，洞中酒熟宴真人。",
            "红蕊紫芝俱在手，本家猿鹤亦随身。",
            "采拾饤饾随所有，物无不义即是真。",
            "何须谢傅山东妓，却用陶潜漉酒巾。",
            "漉酒复漉酒，何必金印大如斗。",
            "一瓢复一瓢，莫辨人间淳与浇。",
            "时情大抵恶贫贱，此闲却是青云霄。",
            "君不见古人自谓为贤豪，或入于佞或以骄。",
            "但言富贵我所欲，一身不保领与腰。",
            "孔光屈身事董贤，谷永阴与王凤交。",
            "贾谧之党遍天下，望尘拜者尤为妖。",
            "须臾苟得快所欲，终以血肉污斧刀。",
            "假令当日幸而免，后世讥笑安能逃。",
            "岂如孙登但长啸，眼看时事如鸿毛。",
            "嵇康阮籍不与语，何况纷纷儿女曹。"
        ],
        "notes": "",
        "id": "6ebf4fe253995c5bef035e4c3ac11522"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "花下饮",
        "preface": "",
        "paragraphs": [
            "我向桃花下，立饮一杯酒。",
            "杯酒先濡须，花香随入口。",
            "花为酒家媪，春作诗翁友。",
            "此时酒量开，酒量添一斗。",
            "君看陌上春，令人笑拍手。",
            "半青篱畔草，半绿畦中韭。",
            "闲乌下牛背，奔豚穿狗窦。",
            "潜身猫相雀，引喙禽呼偶。",
            "包麻邻乞火，穿桑儿饷糗。",
            "物类虽各殊，所乐亦同有。",
            "谁知花下情，犹能忆杨柳。",
            "中心卒无累，外物任相揉。",
            "余方寓之乐，自号闲人叟。"
        ],
        "notes": "",
        "id": "55b02c21fc76ef76b6409ea6c9c2cb39"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "江南春",
        "preface": "",
        "paragraphs": [
            "今年是处春风早，江南地煖春更好。",
            "春风先把江山扫，次入梅花后芳草。",
            "芳草春深更有情，直共江山到洞庭。",
            "落花流水从武陵，湖中有山春更青。",
            "日欲落时一点明，少年莫上岳阳城。"
        ],
        "notes": "",
        "id": "1ef190159b3c46c2f3311b861fbf1fac"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "欢乐辞",
        "preface": "",
        "paragraphs": [
            "吁嗟人兮，人生凡几何。",
            "汝胡不思兮，故为扰扰而纷纷。",
            "人生如一梦兮，万事如浮云。",
            "汝胡不思兮，胡不为直道兮。",
            "胡为薄物细故兮，疲精而劳神。",
            "汝之所得兮，余以为失兮。",
            "汝之所失兮，余以为得兮。",
            "汝胡不思兮，胡不为义而为仁。",
            "仁义之道如大路兮，人皆可以行兮，汝反以为艰兮。",
            "汝胡不思兮，胡为失性而离真。",
            "祸既自召兮，福亦自弃兮。",
            "汝胡不思兮，胡为乎灾及其身。",
            "善恶之报各以其类至兮，汝胡不思兮，胡不观乎古之人与今之人。",
            "嗟予言不可忽兮，汝胡不思兮。",
            "汝其书诸绅，吁嗟人兮。"
        ],
        "notes": "",
        "id": "323ee2c3f15d4bfb9dc6b3377f58e157"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "登高辞",
        "preface": "",
        "paragraphs": [
            "九月九日兮，登高何为。",
            "古有此语兮，吾未暇论其是非。",
            "菊花黄兮茱萸紫，二花此时还鬬开。",
            "花满握兮酒满杯，人人欲上高楼台。",
            "我与世人虽异好，此时亦难平襟怀。",
            "因思雕虫篆刻事，此文乃是儒之灾。",
            "如今此灾亦可避，不辞万里登崔嵬。",
            "其如此物避不得，但恐积蠹伤良才。",
            "是以天下美璞少，甚于矛戟戕琼瑰。",
            "纵有美璞直万镒，埋之尘土何由来。",
            "圣朝有意去灾害，愿将此物为渠魁。"
        ],
        "notes": "",
        "id": "abd48bfc055951703dee4f843e9f3724"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "淮阴义妇  其一",
        "preface": "",
        "paragraphs": [
            "酷贼奸雠既已除，衔冤抱耻正号呼。",
            "当时但痛君非命，今日方知妾累夫。",
            "舍义取生真鄙事，杀身沈子乃良图。",
            "几年污辱无由雪，长使清淮涤此躯。"
        ],
        "notes": "",
        "id": "6f656aee1687a06dece4a83db7ec523d"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "淮阴义妇  其二",
        "preface": "",
        "paragraphs": [
            "淮阴妇人何决烈，貌好如花心似铁。",
            "杀身沈子须臾闲，身虽已死名不灭。"
        ],
        "notes": "",
        "id": "fd055238dadff467abbbf243eae44a7f"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "北神烈妇",
        "preface": "",
        "paragraphs": [
            "海水犹可泛，君身不可犯。",
            "淮水犹可潴，君名不可污。",
            "鸾凤犹可驯，冰霜犹可亲。",
            "不是云闲月，即是月边云。"
        ],
        "notes": "",
        "id": "37c89471219ad58e8a057dbe6de6b2a1"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠子瞻  其一",
        "preface": "",
        "paragraphs": [
            "翰林主人其姓苏，左臂不任十上书。",
            "几年乞得江与湖，吴中父老争欢呼。",
            "玉堂金户不肯居，肯来南郭寻樵夫。",
            "樵夫所识山与水，除此如何论奇伟。",
            "八月十五钱塘江，海门山下潮头起。",
            "”。"
        ],
        "notes": "",
        "id": "e8075dc55afff916f5c285414f324389"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠子瞻  其二",
        "preface": "",
        "paragraphs": [
            "翰林岂特文章工，赤心白日相贯通。",
            "先与吴人除二凶，次与吴田谋常丰。",
            "乃与徒役开西湖，狭者使广塞者除。",
            "溉田不知几万夫，其田立变为膏腴。",
            "世世可知无旱枯，吴人衣食常有余。",
            "有余之人善可趣，官司亦可省刑诛。",
            "无穷之利谁与俱，前有白傅后有苏。",
            "翰林如此能成务，吴人叩额呼为父。",
            "未知何处立生祠，定是吴山行坐处。",
            "翰林却过淮之东，无人不看眉阳公。",
            "玉堂气貌将以恭，又到南城寻老农。",
            "仍使尊中酒不空，玉泉最好白醅𬪩。",
            "便将玉水倾喉咙，须臾醉倒无忧翁。",
            "老翁虽醉不敢迂，记得杭州三事书。",
            "欲毗舜智臯陶谟，事防沮隔有所拘。",
            "翰林此说若行诸，圣朝惠泽可大敷。",
            "譬如雷雨动天衢，旷然霈然而廓如。",
            "无分草木与虫鱼，一时奋振皆沾濡。",
            "满堂饮酒尽欢娱，更无一人泣向隅。",
            "老农虽然无所逋，愿同众口齐欢呼。"
        ],
        "notes": "",
        "id": "7b6ebdaa65703d16db780f14dd2102ac"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠子瞻  其三",
        "preface": "",
        "paragraphs": [
            "昔者益州牧，意欲见杜微。",
            "不能以身往，使人舆致之。",
            "虽用为谏议，待士礼已非。",
            "而况君房辈，端坐呼子陵。",
            "子陵胸中气，直与青云平。",
            "岂肯为人屈，彼亦徒骄矜。",
            "孰如扬州牧，自处逊与恭。",
            "德不矜其盛，事不矜其功。",
            "南郭已三顾，迂身为衰翁。",
            "以手书所问，视面叹厥容。",
            "移时能立语，避乘乃鞠躬。",
            "不知古之人，几人能如公。"
        ],
        "notes": "",
        "id": "496b1a507289e6ab27df262cfb3966c7"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "感秋和张文潜  其一",
        "preface": "",
        "paragraphs": [
            "泛泛河中舟，莫系河上柳。",
            "君看道傍叶，行人一挥手。",
            "枝条旦旦空，颜色何可久。",
            "坐恐霜霰繁，诸媚归一朽。",
            "我有千丈松，亭亭不可揉。",
            "生在孤峰上，独与云霞偶。",
            "群形靡且纷，不与较妍丑。",
            "群动日夜驰，而以静为守。",
            "守松者为谁，白髪无憾叟。",
            "蓬蒿可蔽身，糟糠可糊口。",
            "言者寓于诗，默者寓于酒。",
            "谁知杯酌闲，便是无何有。",
            "念子于我深，我于子亦厚。",
            "记我守松篇，行行重回首。"
        ],
        "notes": "",
        "id": "ef95d16fa23f803c03694ebdd49a83bf"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "感秋和张文潜  其二",
        "preface": "",
        "paragraphs": [
            "张子非不厚，涕泗中夜起。",
            "兰蕙虽已衰，松筠正堪佩。",
            "君爱兰与蕙，忘我筠与松。",
            "君爱洛阳官，弃我淮上翁。",
            "翁如扬大夫，其心甘贱贫。",
            "不投天禄阁，却反离骚文。",
            "骚人虽已殁，万古为忠魂。",
            "欲知冤愤气，但看苍梧云。",
            "冤情寄湘水，冤声寄湘竹。",
            "年年霜露时，夜夜秋声哭。"
        ],
        "notes": "",
        "id": "d68e12d5605e62f75afef7a552f36564"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "感秋和张文潜  其三",
        "preface": "",
        "paragraphs": [
            "秋风一何惨，物形随以变。",
            "秋风如无情，虫鸟声俱怨。",
            "我无外物累，但有屋中燕。",
            "翩翩势将去，盼盼如有恋。",
            "此物虽至微，其旧殆可念。",
            "而况西郭交，年将屈五指。",
            "南城文字闲，东臯松竹里。",
            "气类亦相合，老少两忘齿。",
            "昔居吾舍傍，今在河之涘。",
            "船头缆将解，船上桅将起。",
            "留君恨不早，此役定难止。",
            "如何舍我去，处我复何以。",
            "君看淮泗闲，一派良可喜。",
            "从来病浊污，而今稍清泚。",
            "人方涉其流，冠缨殆可洗。",
            "此行君乐否，一千五百里。",
            "未见洛阳山，先见洛阳水。"
        ],
        "notes": "",
        "id": "592e3e78fb198483bf46502f5ed08af9"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "谢周裕之  其一",
        "preface": "",
        "paragraphs": [
            "乐不须丝竹，花不须桃李。",
            "舞不须轻躯，歌不须皓齿。",
            "人生各有乐，顾我如何尔。",
            "我是两柳翁，家在南郭里。",
            "诗酒以为乐，宾客至即喜。",
            "酒味酸或淡，瓷椀麤而伟。",
            "或无一饤菜，但费几张纸。",
            "人情慕富贵，公何眎贱鄙。",
            "寒冷载肴酒，暮夜烦屐履。",
            "孚诚非猝然，饾亦劳止。",
            "不用卞郎瓠，但坐杜侯椅。",
            "两桌合八尺，一炉暖双趾。",
            "不以药随时，而用缯掩耳。",
            "或啖鱼菹尽，或爱藏蔬美。",
            "或取鱐与腊，或约酒以指。",
            "人皆悦真厚，谁敢停箸匕。",
            "一客癯而清，偶坐为六子。",
            "吟声尚鼓吹，欢情胜罗绮。",
            "俗物无所用，高会有如此。"
        ],
        "notes": "",
        "id": "e6bc87ea38463968a7369b76e4fab09e"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "谢周裕之  其二",
        "preface": "",
        "paragraphs": [
            "义无所不感，诚无所不动。",
            "诚义既如此，外物斯何用。",
            "以外表诸中，以物将其义。",
            "所谓君子诚，诚亦不虚致。",
            "人有忘恩者，嗟叹而泣涕。",
            "我心非土木，亦有眼中泪。"
        ],
        "notes": "",
        "id": "90c2c313b93aada26e7e7141bad706c0"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠玉师失鹦鹉词",
        "preface": "",
        "paragraphs": [
            "红蹊翠坞风花客，家有千山万山碧。",
            "一从流落在人闲，玉环绦重金笼窄。",
            "金笼一片烟霞晓，花艳成团柳枝袅。",
            "足穿蜀锦茜靴牢，身著吴绫绀袍小。",
            "参差微露红霞裙，丹喙即是胭脂唇。",
            "真是人闲富贵物，何异朱门罗绮身。",
            "慧性驯姿良可取，只被多言仍巧语。",
            "前身不是亡国臣，即是倾城倾国女。",
            "门外人来连报客，点茶沽酒俱催索。",
            "叫人名字学人言，吴语秦声俱记得。",
            "大都有似原人为，视人欢戚为笑啼。",
            "俗客面前多俚语，逢僧辄诵阤罗尼。",
            "嗟嗟何用畜此禽，岁月养成奸巧深。",
            "莫信口中一片舌，对面千里万里心。",
            "主人曰予未有知，为爱能言不放归。",
            "不道奸心多诈伪，吭肠才饱脱身飞。"
        ],
        "notes": "",
        "id": "3fd16e231972c026816b016905ad99c8"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送蒋宪颖叔",
        "preface": "",
        "paragraphs": [
            "五岭之南，其极西徼。",
            "其旁大海，木深山峭。",
            "内有谿洞，外有交趾。",
            "皮厚肉坚，铁为骨髓。",
            "雉兔伏藏，猱猿突起。",
            "动如飘风，猛如湍水。",
            "独恩不畏，独威不怀。",
            "扰之则去，抚之则来。",
            "恩之与威，不可去一。",
            "宽猛交济，不可无术。",
            "坐当一面，则有帅臣。",
            "按刑将漕，要皆得人。",
            "以德以才，公称其选。",
            "能不择官，义不辞远。",
            "始闻有命，严装以需。",
            "青毡角簟，药鼎茶炉。",
            "琴堂旧谱，铃阁新书。",
            "史帙签重，诗囊卷粗。",
            "前施斋舫，后设行厨。",
            "公既拜命，不敢宁居。",
            "迺戒徒御，迺建帆樯。",
            "鸣刁击鼓，旗帜开张。",
            "州人感恩，父老童稚。",
            "知不可留，以足顿地。",
            "或前塞路，或后从行。",
            "或献花酒，或犒从兵。",
            "或望于野，或送一程。",
            "即日渡江，江南春早。",
            "雪尽冰消，江山如扫。",
            "柳径桃蹊，梅花芳草。",
            "沽酒村遥，卖鱼船小。",
            "晨散乌群，暮归白鸟。",
            "春正好时，已到岳阳。",
            "岳阳楼下，苍苍茫茫。",
            "岳阳楼上，飞沫浮光。",
            "江山旧物，吴楚凄凉。",
            "夜宿巴陵，晓过洞庭。",
            "湖中水绿，湖口山青。",
            "黄陵古祠，长沙古路。",
            "潇江湘江，风烟古渡。",
            "岳麓茶林，沙洲橘树。",
            "此时春深，衡阳雁去。",
            "时饮一杯，时吟几句。",
            "更望九嶷，清诗无数。",
            "揽辔登山，日日西南。",
            "褰帷叱驭，车不停骖。",
            "迺有部吏，迺有蛮酋。",
            "青衫负弩，锦帕缠头。",
            "公曰使者，实典兵刑。",
            "增置强弩，多募土兵。",
            "宜浚其隍，宜坚其城。",
            "公曰弓手，宜如旧制。",
            "加之训练，可使精锐。",
            "可代城郭，为民捍蔽。",
            "公曰民命，悬在狱官。",
            "不可不慎，不可不宽。",
            "宽于善良，勿失有罪。",
            "恶人如虎，养之成害。",
            "公曰生民，不可无教。",
            "教民之官，县令最要。",
            "今则不然，困于簿领。",
            "甚者可除，烦者可省。",
            "仍复乡官，则无所病。",
            "凡我部吏，各恭厥职。",
            "夜则精思，昼则宣力。",
            "一节当官，赤心为国。",
            "如此教告，如此施设。",
            "吏则心服，民则心悦。",
            "诸公闻之，荐者交章。",
            "朝廷器之，下诏褒扬。",
            "召而用之，优于冯唐。"
        ],
        "notes": "",
        "id": "9b0175e269f296aa5938b8e0a9682f75"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "谢吕帅寄书",
        "preface": "",
        "paragraphs": [
            "畴昔逢公时，老人悦公义。",
            "率然应公问，而云在藏器。",
            "公以问为好，其法为可传。",
            "老语不记时，人事成恍然。"
        ],
        "notes": "",
        "id": "6787f955907f1683038bf027a5921f1b"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送程运判",
        "preface": "",
        "paragraphs": [
            "江南风物可醒酒，江山气势侵牛斗。",
            "大庾梅花入界香，南康瀑布从天吼。",
            "此闲好共吴人乐，井蛟为害须除却。",
            "观风未到庾公楼，褰帷先上滕王阁。",
            "仙籁鸣时独凤吟，剑池黑处双龙跃。",
            "县令宁无种秫翁，还似王弘就翁酌。",
            "最是高贤徐穉坟，急赍酒脯祠溟漠。",
            "部吏争迎使者车，野人夹道亦欢呼。",
            "且得官司减鞭笞，若逢水旱放田租。",
            "关市如何从薄赋，设法通商为远图。",
            "方今圣世虽无事，须修武备戒不虞。",
            "生民所恃在城邑，更严壁垒完其郛。",
            "何况荆湖与二广，溪洞尽是蛮所居。",
            "一日除书遣受降，便持斧钺建油幢。",
            "阵上风神应更伟，军中才气亦无双。",
            "势似疾雷从便道，挥兵直指富良江。"
        ],
        "notes": "",
        "id": "6547b6d9e361a32d3815732775af3848"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "代玉师谢苏子瞻",
        "preface": "",
        "paragraphs": [
            "海上山翁归，童子言有客。",
            "身披一鹤氅，足曳双凫舄。",
            "控却大鹏头，踏著巨鳌脊。",
            "面带玉山气，手画龙泥壁。",
            "诸仙争进砚，一笑已投笔。",
            "其夕刮两眼，烧却犀一尺。"
        ],
        "notes": "",
        "id": "d2d458e54a7bd2e4f5d8c38de49b0d5d"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄李道源",
        "preface": "",
        "paragraphs": [
            "春风本是诗家友，典却琴书也沽酒。",
            "呼童去问紫霄翁，近来枕上吟诗否。",
            "不醉不吟将奈何，过却今年春已多。",
            "胸中壮气吐不出，看看空作送春歌。"
        ],
        "notes": "",
        "id": "7010a108180553ada658d964d643fdce"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "酬李道源弹琴之句  其一",
        "preface": "",
        "paragraphs": [
            "数尺焦桐常在手，知子爱歌兼爱酒。",
            "今朝已是二月三，梅花驿使曾来否。",
            "古今多少无奈何，古人慷慨良已多。",
            "为报陶潜且饮酒，无弦琴上不须歌。"
        ],
        "notes": "",
        "id": "3296f1c949ae6cc52b9d81d5932e62d5"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "酬李道源弹琴之句  其二",
        "preface": "",
        "paragraphs": [
            "漫翁来索诗千首，须与古人沽美酒。",
            "近来声调太寻常，不知得似阳春否。",
            "漫翁教我歌云何，水远山长春思多。",
            "安得桓伊吹短笛，共君慷慨一时歌。"
        ],
        "notes": "",
        "id": "a7ce95e7e802a4c1fc9464e17506292b"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和马秀才",
        "preface": "",
        "paragraphs": [
            "君看淮上翁虽老，胸中意气从来好。",
            "白日吟到夜，夜后吟到晓。",
            "门前是双柳，树上无栖鸟。",
            "西边是人家，人家儿夜啼。",
            "四更五更后，往往催鸣鸡。",
            "东边是空庭，空庭清风多。",
            "吟声上河汉，河汉生银波。",
            "移声入明月，桂树无停柯。",
            "蟾蜍不得睡，狡兔将奈何。",
            "清风却下来，直入淮之水。",
            "不知淮东西，波浪如何止。",
            "清风清风不复住，复住射阳湖上路。",
            "宁知烈士怨曹袁，义鬼哀哀冤来诉。",
            "此声未可□臧洪，不须更往吴江去。",
            "吴江心中有冤血，寃声吼兮寃气结。",
            "奈何乎湘江亦有独醒夫，醒时何故沈其躯。",
            "当时鱼腹今在无，此声莫过洞庭湖。"
        ],
        "notes": "",
        "id": "33e7afdb6ae4bab71256ded0ec094d0c"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "谢皇华使者",
        "preface": "",
        "paragraphs": [
            "皇华使者将就车，先声即日传江湖。",
            "良民置酒相歌呼，奸人落胆猾吏逋。",
            "手中平握三尺书，权衡轻重量锱铢。",
            "冤声弊狱一切除，宁其家室完其肤。",
            "本朝宽大恩涵濡，一物不被成焦枯。",
            "烦公大手持刀𫓧，开塞去拥锄荆芜。",
            "其和易致仁易孚，此行遂与春风俱。",
            "蛮酋鼠窜稽天诛，官兵指日缚狂奴。",
            "皮囊插羽征军须，人方汲汲公有余。",
            "藉公之智须公谋，使星已动宜疾驱。",
            "非惟一道无无辜，朝廷南顾无忧虞。",
            "吾州父老将何如，呼其子弟牵仆夫。",
            "絷之维之马与驹，晨炊夕爨空其郛。",
            "亦有下客身鳏孤，怀公礼义心区区。",
            "寄诗如问公起居，公能报我荆州书。"
        ],
        "notes": "",
        "id": "3029564d4fb749f41d2f60d6b23f0b87"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "谢田守",
        "preface": "",
        "paragraphs": [
            "前日李山阳，说公安且裕。",
            "精神健复初，决遣敏如故。",
            "吏复畏其明，民复爱其恕。",
            "可保长康宁，但更勉将护。",
            "寻闻车马出，州人喜可知。",
            "或出车前望，或走车后随。",
            "南郭有贱叟，虽愚亦更喜。",
            "不敢问公者，恐烦答数纸。",
            "贱叟固自讼，太守谦愈劳。",
            "即以出之日，折简亲挥毫。",
            "送之上尊酒，副以黄巨苞。",
            "情意专如此，礼义积已高。",
            "贱叟不能报，自恨如时辈。",
            "所以作诗者，欲公重自爱。",
            "自爱以为国，为国斯为民。",
            "慰我之乡党，悦公之慈亲。"
        ],
        "notes": "",
        "id": "1efb1976fc6e22bf400d93d92f440579"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "谢毕令",
        "preface": "",
        "paragraphs": [
            "一身多难过春风，两眼未见花枝红。",
            "近来废却无限吟，今年自觉诗无功。",
            "毕令与我好相识，遗我春醅表胸臆。",
            "知我爱酒兼爱诗，使我吟哦醉春色。",
            "春色半酣正二月，草头争露花争裂。",
            "是花是草属诗家，若无此酒几虚设。",
            "此酒有似君德醇，先入六腑搜吟魂。",
            "相将醉魄御烟云，游遍江淮无限春。"
        ],
        "notes": "",
        "id": "9391550fdceb4edf5d43fc80f3135f4e"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "谢王观文",
        "preface": "",
        "paragraphs": [
            "东野鳏夫未识公，寄声直入茅庐中。",
            "茅庐四面生春风，草头添绿花添红。",
            "东野鳏夫最好吟，感公高义藏于心。",
            "为公制作平戎曲，弹向蔡家焦尾琴。"
        ],
        "notes": "",
        "id": "93a022f8b80cdfdc83d95aa89b7110f3"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "谢呼延禁侍",
        "preface": "",
        "paragraphs": [
            "有客从京南，来寻淮上叟。",
            "气貌良肃雍，辞令亦温厚。",
            "如此已可喜，遗我故人书。",
            "须臾四千里，恍惚游江湖。"
        ],
        "notes": "",
        "id": "6a6f3d03932dcad1fd2c71ef0ad869b3"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "昨日之夕和蒋颖叔",
        "preface": "",
        "paragraphs": [
            "昨日之夕谁扣扉，大使遣人来索诗。",
            "吟声一发巢乌飞，一夜清风摇木枝。",
            "吟亦不住风不停，安知半夜风出城。",
            "大使船上风霜清，更添南郭吟哦声。"
        ],
        "notes": "",
        "id": "96bd94de1a2e49910f4f5e6fec9b1992"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄崔尉",
        "preface": "",
        "paragraphs": [
            "人闲多少无奈何，劝君收泪且酣歌。",
            "不须载酒但相过，共君摧手踏青莎。",
            "东臯闲日苦无多，南城应是合吟哦。",
            "胸中有泪难消磨，惟予诗兴如风波。"
        ],
        "notes": "",
        "id": "85fcc7c2ce2e7204a1e6c785558857d6"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送张君河朔之行",
        "preface": "",
        "paragraphs": [
            "尝闻此道春来迟，山中积雪埋狐狸。",
            "黄河三月冰正合，朔风凛凛吹人衣。",
            "吁嗟客路正寒苦，数千里外将何为。",
            "答云此去非徒尔，有如羽翼投高枝。",
            "主人之贤闻天下，出门舍此将安之。",
            "嗟予赠此复何说，少年养取胸中奇。",
            "古人之学不可废，丈夫之操不可移。",
            "江淮之上亲且老，临行须约将归时。",
            "边城吹角客心乱，此时应望东南飞。"
        ],
        "notes": "",
        "id": "446579e67f3731d28bb253432ba7e8f1"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "答范君锡泛泛爱花之句",
        "preface": "",
        "paragraphs": [
            "泛泛爱花非爱一，范掾爱花如此密。",
            "一从春色到人闲，每月弄花三十日。",
            "第一花中爱牡丹，待与金钗共玉冠。",
            "第二桃花及杏花，此花大抵颜色奢。",
            "又爱墙头看海棠，乱点燕脂如急粧。",
            "更无闲暇及芳草，却解回头觑绿杨。",
            "其余好花有何限，范掾看花眼头烂。",
            "见花如见故人来，寻花太紧攀花慢。",
            "洛阳城内骑马走，山阳城外坐监酒。",
            "坐地爱花情更深，时时取酒为花斟。",
            "谁知有此风流掾，诗情酒兴纷如霰。",
            "好来闲伴老翁吟，老翁是物吟将遍。",
            "海闲亦有蟠桃花，可能同发乘桴愿。"
        ],
        "notes": "",
        "id": "f202dd33530a96c53e2284da0985fb55"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠倪敦复",
        "preface": "",
        "paragraphs": [
            "北轩主人吴中清，所居才义皆有名。",
            "曾在东臯压众宾，人皆阁笔诗已成。",
            "其时于我最有情，如今相见情更深。",
            "野人情义亦不轻，夜来枕上为公吟。"
        ],
        "notes": "",
        "id": "732e06914c6277f62bccc36e0310ce47"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠张敏叔",
        "preface": "",
        "paragraphs": [
            "张家船上雪压篷，船头船尾堆玉虹。",
            "此时半夜明月中，有人两脚登云空。",
            "其人便是吟哦客，能作清诗无俗格。",
            "更向孤舟雪里吟，一生多难头先白。",
            "白毛吟处彻骨清，喉咙往往生寒冰。",
            "可能乘兴到南郭，戴家为子烧破琴。"
        ],
        "notes": "",
        "id": "8dfb5ce65702e790e602b8032c8fa305"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送汝弼赴潭倅  其一",
        "preface": "",
        "paragraphs": [
            "莫说江南行路长，山苍苍兮水茫茫。",
            "莫问长沙城远近，洞庭湖口是潇湘。",
            "去时先上岳阳城，夜宿巴陵探阴晴。",
            "泛洞庭时四五更，出湖口处曈昽明。",
            "平生闻说潭与衡，今来吏隠驻箳篂。",
            "四时所见皆所经，湖青草兮庙黄陵。",
            "眼看君山别洞庭，笑谈却作江南行。",
            "巴陵渡口转船头，一帆风过岳阳楼。",
            "行尽江山到真州，画船旗鼓入扬州。"
        ],
        "notes": "",
        "id": "1609ff0878eea0af5ae2b2feb60cfd43"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送汝弼赴潭倅  其二",
        "preface": "",
        "paragraphs": [
            "不作长沙行，湖湘少斯客。",
            "洁身不可污，好义是所积。",
            "口不出巧言，面不为邪色。",
            "谁可谋定交，斯人不可失。"
        ],
        "notes": "",
        "id": "d0077ab61665d33ba211df7d9e9874ed"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "富贵篇答李令",
        "preface": "",
        "paragraphs": [
            "我有一筒诗，写出千年意。",
            "将令后世观，不是前言戏。",
            "感君再唱洞庭谣，我亦重歌酬子惠。",
            "古人达者尝有云，富不如贫贱胜贵。",
            "君不见古之富贵郎，父祖俱封异姓王。",
            "一门五侯三将军，弟兄同入中书堂。",
            "对开大第连几坊，私门列戟森锋铓。",
            "十二帘卷珠荧煌，双姬扶起坐牙床。",
            "绿鬟红袖花成行，左盼右顾生春阳。",
            "高车食客剑佩锵，堂上已满坐两廊。",
            "巨镬大鼎烹牛羊，玉壶挹酒金船长。",
            "美人拜客求尽觞，歌姬一误已绝吭。",
            "缠头彩币堆如冈，酬歌买笑金鸳鸯。",
            "奴袍火浣直两箱，三千廐马红锦障。",
            "厕帏文绣炉薰香，更衣侍妾如闺房。",
            "主人意气秋鹰扬，其心端如彩凤凰。",
            "一言合意青云翔，须臾睚眦磨刀鎗。",
            "门前腊月可烘裳，一日失势成冰隍。",
            "小者腰领尸道旁，大者连颈宗族亡。",
            "犬鸡散尽空遗墙，野鸟入室山魈藏。",
            "呜呼哀哉可叹伤，至死不悟犹陆梁。",
            "古来如此有多少，岂似洞庭湖上老。",
            "无租无税一生闲，有饭有鱼一杯饱。",
            "日落波闲烟正昏，云开湖口山光晓。",
            "棹翁适自巴陵回，挂帆直指潇湘道。",
            "有言不问俗穷通，何忧可入翁怀抱。",
            "修竿短棹已自足，更有前村一茅屋。",
            "卖鱼沽酒任醉醒，绣户朱门自歌哭。",
            "嗟予未往心先慕，更谢棹翁询去住。",
            "风前月下有谁知，醉魄吟魂自来去。",
            "堂前画作荆南图，梦中记得巴陵路。"
        ],
        "notes": "",
        "id": "db1ed886becbdb8337111eaf7c5f1398"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄管久中",
        "preface": "",
        "paragraphs": [
            "我头未白心先老，吐出精诚为君祷。",
            "若无归计似陶潜，学取萧生抱关好。"
        ],
        "notes": "",
        "id": "e2fce90bdf617f75ecf2f0085b29ef7b"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠查宣教",
        "preface": "",
        "paragraphs": [
            "晚来闲共秋风约，惟有黄花莫吹却。",
            "有人怀抱似陶潜，待向东篱共花酌。"
        ],
        "notes": "",
        "id": "29f099501c20a49ebc3b8841533d90c1"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "答卢鲁山秀才",
        "preface": "",
        "paragraphs": [
            "吾道一于中，所得无背向。",
            "吾神充乎形，所得无衰王。",
            "气入春风和，兴与秋鹰扬。",
            "有累已驱除，无酒亦酣畅。",
            "外如不可挠，内如不可状。",
            "更读鲁山诗，何乐可能尚。"
        ],
        "notes": "",
        "id": "df1488d36f1127e098583c354f812ee1"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "签刘子静秀才并示鲁山",
        "preface": "",
        "paragraphs": [
            "难逢一笑乐，易遇千黄金。",
            "而况吾胸中，所得盖已深。",
            "百物正烂熳，二子方歌吟。",
            "一乐已自足，两乐交吾心。"
        ],
        "notes": "",
        "id": "f2c137c7d7b28a81d8a75139678be37c"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和鲁山感春  其一",
        "preface": "",
        "paragraphs": [
            "君看纷纷能几时，一番情态随春尽。",
            "欢者常少戚者多，共君且趁春风歌。",
            "莫学时人种花草，不似山中松桂好。"
        ],
        "notes": "",
        "id": "1abc2bd28c14fa75901beae4e2605c07"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和鲁山感春  其二",
        "preface": "",
        "paragraphs": [
            "一笑一啼何日休，一荣一悴何时尽。",
            "樽中野酒亦无多，日伴吟翁慷慨歌。",
            "茅屋窗前栖乱草，胜却花闲绣裀好。"
        ],
        "notes": "",
        "id": "360b10c299bd57bca76a2a6966d34cca"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "呈次中",
        "preface": "",
        "paragraphs": [
            "烦公素叶诗，答我碧芦柬。",
            "我亦为长句，枕上不合眼。",
            "两城俄相通，一意如同撰。",
            "用韵亦无殊，便可书之板。"
        ],
        "notes": "",
        "id": "6acb742c108306048ba0ffea388aa3a5"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "述怀寄吕帅",
        "preface": "",
        "paragraphs": [
            "君看关西山壁立，春云突尽春空窄。",
            "浓岚洒去渭川寒，孤峰深与秦天碧。",
            "白云流水岂无情，立马吟诗定相忆。",
            "且倩东风先寄声，我整西装期已迫。",
            "吟到秋风放我归，归来待作潇湘客。"
        ],
        "notes": "",
        "id": "82186b11d56da45989dbc6ea4155364d"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和李自明  其一",
        "preface": "",
        "paragraphs": [
            "青松何嵒嵒，生在孤高处。",
            "能鸣月下风，更入云闲路。",
            "云汉何渺茫，远过衡山阳。",
            "松风上河汉，高韵落三湘。"
        ],
        "notes": "",
        "id": "d90820e3a740de8f1e9090aa9325deb8"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和李自明  其二",
        "preface": "",
        "paragraphs": [
            "我有金玉交，家在临流处。",
            "秋来诗更清，吟喉饮风露。",
            "崔子在何方，清思满残阳。",
            "不知今夜梦，几度过衡湘。"
        ],
        "notes": "",
        "id": "6632c25dc497ff758562b95be8374aad"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送沅州通判",
        "preface": "",
        "paragraphs": [
            "过湘江时君且听，但恐水中有冤声。",
            "当时无地容屈平，众人皆醉嫌独醒。",
            "烦君须吊独醒翁，以酒注之鱼腹中。",
            "不须以物缠米筒，但投诗去责蛟龙。",
            "为君质直有古风，能高其义哀其忠。",
            "投诗已罢吊已终，寄声急报南城翁。"
        ],
        "notes": "",
        "id": "97230eac6b85b54acad5841292aa5420"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠吕帅",
        "preface": "",
        "paragraphs": [
            "玉门关静边烽息，回首金城赵充国。",
            "绣帽霜须马上吟，诗兴如云满秋色。",
            "最好青门长乐坡，灞桥路上情更多。",
            "绣岭风烟新草木，潼关形势旧山河。",
            "洛阳城阙秋风紧，有诏疾驱催大尹。",
            "两瞳直是有精神，管取无宽亦无猛。"
        ],
        "notes": "",
        "id": "1ba7c7bfaf3e3a494c8dd225e2b3707c"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄道原  其一",
        "preface": "",
        "paragraphs": [
            "好笑李诗翁，寄身明月中。",
            "饥肠吞白露，醉口吐清风。",
            "时时跨霜鹤，步步凌秋空。",
            "相呼且相待，略住白云峰。"
        ],
        "notes": "",
        "id": "51b90fdba6e30bf5cab34cee1a7ba95b"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄道原  其二",
        "preface": "",
        "paragraphs": [
            "漫翁身上霜可刮，酒未醒时诗已发。",
            "急放人去守船门，恐向河中捉明月。"
        ],
        "notes": "",
        "id": "a38cbc27c25bbda299fc0226b2d877c1"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和李自明",
        "preface": "",
        "paragraphs": [
            "病叟相逢恨不早，蒹葭敢比瑶林好。",
            "谁作羊车卫玠看，不道好玄扬子老。",
            "使君礼义高如山，清风更可清尘寰。",
            "明日王君来访我，陶潜欲卧君须还。"
        ],
        "notes": "",
        "id": "5eb668fc9bad669719db190c57ad9e39"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送吕掾归扬州",
        "preface": "",
        "paragraphs": [
            "年年二月春色稠，今年二月寒未收。",
            "路上无花空酒瓯，清吟清啸到扬州。",
            "到扬州后登高城，绿波芳草连江津。",
            "吟哦若望江南春，梅花便是江头云。"
        ],
        "notes": "",
        "id": "f82a52c7f3c7346fcf66a224fd840244"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄范掾",
        "preface": "",
        "paragraphs": [
            "昨日沽酒典布袄，今朝所典未可保。",
            "最好绵衾剩典钱，又恐夜寒妻懊恼。",
            "两务酒官俱见怜，沽我好酒如甘泉。",
            "为报孟光莫恶发，待将黄卷换青钱。"
        ],
        "notes": "",
        "id": "c23cca8e52f50b20ba9a3aa39bcd26ad"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送晦叔",
        "preface": "",
        "paragraphs": [
            "两人俱是白髪翁，不用语言情意通。",
            "且喜胸中无一事，一生常在平易中。",
            "愿公活百岁，我活九十九。",
            "白髪变成黄髪翁，回来同把一杯酒。"
        ],
        "notes": "",
        "id": "9c947f100783ab91ed84dc732a899e36"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠张敏叔",
        "preface": "",
        "paragraphs": [
            "张子生平最多难，未老头毛白一半。",
            "头虽更白诗更清，正作诗时人莫唤。",
            "头不肯转身不移，口中声调霜风凄。",
            "太清宫殿月明时，第一莫吹松竹诗。"
        ],
        "notes": "",
        "id": "a513a27838429ae867f46dc108f61f42"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送辛朝奉",
        "preface": "",
        "paragraphs": [
            "几日迟迟辞我去，梦中犹忆南城路。",
            "不知昨夜月明时，泮水宫中来几度。",
            "三月春风正向西，我将心逐春风飞。",
            "送过高丽亭下路，别遣春风随客衣。"
        ],
        "notes": "",
        "id": "c99446784a62d7d0b9ef284eed10b345"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送崔主簿赴雅安",
        "preface": "",
        "paragraphs": [
            "见说西川好山水，此行便是秋风里。",
            "洛阳年少本多才，马上一挥吟一纸。",
            "凤凰羽翮非徒尔，上击浮云九千里。",
            "枳棘须教别鸟栖，自趁春风便飞起。"
        ],
        "notes": "",
        "id": "8dd2db109d5e210a096b1a8a12823b24"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送张九掾兼简同事钱明府可与慎叔良蔡彦规同一笑也",
        "preface": "",
        "paragraphs": [
            "有人独酌南窗酒，春是故人诗是友。",
            "故人消息在江南，为我江头探杨柳。",
            "诗人见春双眼明，迎春送春俱有情。",
            "何况温温张九掾，可无诗句赠君行。"
        ],
        "notes": "",
        "id": "656c45187d92106eccc176b17761f8f7"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送王潜圣",
        "preface": "",
        "paragraphs": [
            "公车待报凡几年，萧生罢去心浩然。",
            "盐渎野中寻旧隠，扬子江头呼渡船。",
            "太湖波浪湿秋天，洞庭橘柚生红烟。",
            "马踏新霜吴岭外，猿啼小雪建溪边。",
            "关西夫子虽迟暮，行笑行吟正安步。",
            "菑川海上牧羊儿，亦说公孙放豚去。"
        ],
        "notes": "",
        "id": "4372007e2f7ef67d2d3799000c4a3792"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄张文潜",
        "preface": "",
        "paragraphs": [
            "不知今之人，谁识张县尉。",
            "勿问胸中事，但看面上气。",
            "所谓人英者，正是斯人辈。",
            "前年南郭中，文酒日夜会。",
            "一从舍我去，忽忽再逾岁。",
            "今兹岁且尽，为子吟不睡。",
            "起坐却就枕，伸头出纸被。",
            "约是三四更，老老抱双脚。",
            "此时吟正酣，声调不可却。",
            "春风起淮东，须臾到嵩洛。",
            "往往入子家，但子眠不觉。",
            "子觉将奈何，声尽情思多。",
            "上东门外路，洛水生春波。",
            "还我大松来，不用寄诗歌。"
        ],
        "notes": "",
        "id": "3e73b80a569fc800ffd17e8e002aefcb"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "代简呈通理察院",
        "preface": "",
        "paragraphs": [
            "去年过时花未红，今年过时春未融。",
            "春未融时得子来，吟翁面上生春风。",
            "吟翁近来成白颔，种种头毛无一半。",
            "唯有胸中气未衰，更得公来激吾懦。"
        ],
        "notes": "",
        "id": "0b0719b0d25bfaf5807d4bd1038b2b9b"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送诗僧严上人",
        "preface": "",
        "paragraphs": [
            "日晚孤云飞，故山在何处。",
            "八月凉秋时，正望江头去。",
            "定无尘埃气，清风与白露。"
        ],
        "notes": "",
        "id": "3cd2d3ec39acbcd8e8ce603a0570d350"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送端叔  其一",
        "preface": "",
        "paragraphs": [
            "端叔上马去，巷口马头转。",
            "我唤端叔时，端叔急回面。",
            "记取此时意，莫使落风埃。",
            "上东门外水，正望楚州来。",
            "此水一来不复见，不及黄沙塞头雁。"
        ],
        "notes": "",
        "id": "8f11b76a2630085676d84958f5ead5b9"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送端叔  其二",
        "preface": "",
        "paragraphs": [
            "是物可寄情，是物可寄声。",
            "不须使黄犬，延州歧路远。",
            "莫怪不登淮上楼，只为淮水不西流。",
            "直待衔芦雁却回，其时随到天尽头。"
        ],
        "notes": "",
        "id": "1d0cec4f53eeb3975cf56670b44fa1eb"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "再送端叔",
        "preface": "",
        "paragraphs": [
            "关中日落时，但见山相接。",
            "塞上闭城时，但听吹芦叶。",
            "延州平安火过早，月出山头照孤堡。",
            "王家池上醉欲倒，铜钵声中诗已了。",
            "落笔挥成露布草，主人更索平戎表。",
            "文章意气入杳冥，金船插羽如飞鸟。",
            "诸军鼓吹高牙晓，大纛门开扑余燎。",
            "壮士犀衣剑气寒，客身依旧红霞绕。",
            "陆生待寄梅花枝，庾郎莫爱芙蓉好。"
        ],
        "notes": "",
        "id": "253a778834e2d22246f05551af6f6e3b"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "呈路倅",
        "preface": "",
        "paragraphs": [
            "三十年居官，而无一椽屋。",
            "随身清风高，所至义行足。",
            "今兹尽室来，何可久船宿。",
            "奴僮已暴露，勿使乏𫗴粥。",
            "也须谋外物，种取柳与菊。",
            "记取节节高，爱我茅簷竹。",
            "其时花尽落，手把麦黄绿。",
            "公酌我须釂，公吟我须续。",
            "慷慨见怀抱，静介无所欲。",
            "最是谒祠堂，老泪潸可掬。",
            "迩来六七岁，病叟头已秃。",
            "万事置浮云，壮气自满腹。",
            "感激论忠义，犹爱唐衢哭。",
            "更思桓野王，把笛吹一曲。"
        ],
        "notes": "",
        "id": "65cb14e68cfa5a7730d62601f7c91634"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "奉呈河中教授",
        "preface": "",
        "paragraphs": [
            "不息之谓诚，诚所以入德。",
            "无微而弗大，何往不可适。",
            "惟其能言者，自求其所得。",
            "唯其自得之，久而能弗失。"
        ],
        "notes": "",
        "id": "46f0d32a4b4a458b7389705452b0de4c"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "奉酬守道",
        "preface": "",
        "paragraphs": [
            "教官昨自江南来，但有清风无尘埃。",
            "曾遇芙蓉池上客，仍过方家旧钓台。"
        ],
        "notes": "",
        "id": "e98d953408bcf6a7196cd63c0fc38ec3"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠蔡长官子",
        "preface": "",
        "paragraphs": [
            "去年冬至第一日，省墓人回船过急。",
            "不知两眼血干无，使我时时为君泣。"
        ],
        "notes": "",
        "id": "74213d31ad101ea9629f6d503c91c04b"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "谢董元达",
        "preface": "",
        "paragraphs": [
            "鄱阳董元达，七叩樵夫门。",
            "新葅乏三韭，浊酒欠一樽。",
            "名言有余理，老怀思共论。",
            "今日复一来，刮我两眼昏。"
        ],
        "notes": "",
        "id": "8c1a0225479db5ef9c36a21be24241d8"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "谢石运干仲谋",
        "preface": "",
        "paragraphs": [
            "奉议清而温，义心无所遗。",
            "已能顾白须，更与吟清诗。",
            "更与吟诗清奈何，樵翁一夜为吟哦。",
            "吟到四更月出后，床头看月忽成歌。"
        ],
        "notes": "",
        "id": "8651d11ac3cdb99ccbd37b6958025d3d"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄陈伯模",
        "preface": "",
        "paragraphs": [
            "腊月初四日，有人叩吾庐。",
            "言从江上来，手把鄱阳书。",
            "发书见康强，细字盈数纸。",
            "仍说九雏中，两雏正飞起。"
        ],
        "notes": "",
        "id": "619685110dcc06a846b358138d78e37b"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送李光道",
        "preface": "",
        "paragraphs": [
            "忆昔见子时，我在西关住。",
            "顾我已衰朽，爱子特明悟。",
            "其后十数年，于此数见之。",
            "气貌日益好，胸中即可知。",
            "貌者德之表，精神气所为。",
            "气无所不适，其本在养颐。",
            "所养得其正，其美充四肢。",
            "子是名公孙，家法能自持。",
            "子学有旧业，尤富礼与诗。",
            "重之以所养，何适而弗宜。",
            "古人有大路，行者皆坦夷。",
            "夫以子之明，岂惑于多歧。",
            "修鞭与长辔，逸驾无停时。",
            "古人亦何人，勿问皆可追。",
            "昨见子笔札，老人为子喜。",
            "其言逊而恭，贲然有文理。",
            "愿子更勉之，莫忘老人语。",
            "所居求正人，正人德之辅。"
        ],
        "notes": "",
        "id": "1d0277e2408f053de5e2fd7d04e66834"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "卜居一篇二章别望之  其一",
        "preface": "",
        "paragraphs": [
            "卜居何所尚，静轩栽此君。",
            "万事付流水，一心游白云。"
        ],
        "notes": "",
        "id": "99b90d3ab6e8eef8bae41687617a04b1"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "卜居一篇二章别望之  其二",
        "preface": "",
        "paragraphs": [
            "亦有灵寿杖，可登浮光山。",
            "圣朝须旧德，玉笋虚清班。"
        ],
        "notes": "",
        "id": "9d82650ae1db8a523cfcc0eda57e74f4"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "西山高寄崔刑部",
        "preface": "",
        "paragraphs": [
            "西山高，胡为高。",
            "上有磨天之巨势，下有黄河不测之险，甚于蜀道之难。",
            "西山高，长安之路如云霄。",
            "乘无逸驾兮飞无劲翮，我欲往兮有千艰百险之相辽。",
            "西山高，长安之路如天遥。",
            "夜短梦不到，白日其心劳。",
            "西山高，我欲往兮方穷处于蓬蒿。",
            "恩之大兮报不可以速，太山之重兮置之有若鸿毛。",
            "西山高，无如之何兮徒引领而长谣。",
            "青门路兮有时到，愿公之寿兮如松乔。"
        ],
        "notes": "",
        "id": "2e769116cec5b2bcd60f1121648eb9d2"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "答崔伯易白雪之句",
        "preface": "",
        "paragraphs": [
            "北叟有奇歌，调与声俱绝。",
            "此歌本难名，强名为白雪。",
            "一唱白云开，再唱青云裂。",
            "朝唱迎朱霞，暮唱入明月。",
            "声在明月宫，桂树生秋风。",
            "秋风吹明河，银浪翻长虹。",
            "河汉与海通，安知声所终。",
            "如此谁可知，但问牵牛公。",
            "如此谁可听，直须登青冥。",
            "酒仙骑赤龙，诗仙骑长鲸。",
            "一夜到平明，北叟声且停。",
            "遗响来南城，犹似孤鸾鸣。",
            "南公对北叟，阮籍逢孙登。",
            "阮籍正长啸，孙登作凤鸣。",
            "羞杀阮步兵，笑杀孙先生。"
        ],
        "notes": "",
        "id": "24151b187dc24e46c268cbe69da58fda"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送张宜父赴南从幕府",
        "preface": "",
        "paragraphs": [
            "江南秋色芙蓉香，满江秋水倾银潢。",
            "泛水依花人姓张，涛翻浪涌挥文章。",
            "突然出者何苍苍，巨鼇曝背来中央。",
            "鼋鼍仰首伏四旁，登临谈笑得庾郎。",
            "安得霜鹘腰胯长，骑上秋空追鹔鹴。",
            "北望海门形势强，美哉壮观吴封疆。",
            "若将前代论兴亡，直谈孙氏到陈梁。",
            "凡为佐命可哀伤，其诸奸孽如豺狼。",
            "倾谗正直诬忠良，以国贩卖为贾商。",
            "歌姬舞女金满堂，不须为盗持刀鎗。",
            "身虽幸免遗其殃，子孙戮辱甚犬羊。",
            "所以不欲读史书，鼻洟目汁沾髭须。",
            "润州支使相如无，山阳老子如唐衢。"
        ],
        "notes": "",
        "id": "d1b21fd5a9d6325920b3aa716a525221"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄吴行甫",
        "preface": "",
        "paragraphs": [
            "人事无穷时，白日常纷纷。",
            "夜久静不眠，枕上还思君。",
            "形神有合离，忽过江之𣸣。",
            "已过江之𣸣，更随东南云。"
        ],
        "notes": "",
        "id": "92771531c05ddfd4033947e893c546f3"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠荆南王秀才天爵集虚二堂求诗仍往武陵",
        "preface": "",
        "paragraphs": [
            "天爵名甚高，集虚名甚悟。",
            "悟高已与俗人非，更望武陵花下去。"
        ],
        "notes": "",
        "id": "91249370d5bce8783db55a0b07992d92"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送李昂长官",
        "preface": "",
        "paragraphs": [
            "征南兵势欲平蛮，军声杀气秋风寒。",
            "南国此时霜霰早，八月草黄枫叶丹。",
            "江有渚兮山有麓，君向洞庭何处宿。",
            "四垂天幕乱波平，九嶷山送愁岚绿。",
            "日斜叶落黄陵祠，月明风起清湘竹。",
            "愁娥远放峡云来，冤臣莫借江声哭。",
            "雁号孤喙度苍梧，猿叫哀肠抱霜木。",
            "君看樵坞与渔村，绿橘黄柑随柿熟。",
            "此行正合风骚情，县衙仍在衡山足。",
            "新岚老翠滴吟窗，风松云溜生琴曲。",
            "衡人侧耳听先声，报道官来不碌碌。",
            "可使汝农无逃田，可使汝市无冤狱。",
            "汝胥可脱簿书烦，汝民可免鞭笞辱。",
            "日中放吏不坐厅，夜半投金不受嘱。",
            "回时唯载俸余钱，茶满衡山无一掬。"
        ],
        "notes": "",
        "id": "f7f68e6ef7ac1087495db2d241323ff5"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "谢江倅",
        "preface": "",
        "paragraphs": [
            "病叟在所收，越已为高义。",
            "就而饮食之，盛具烦亲致。",
            "让榻行殊礼，朋酒代贿币。",
            "非徒追古风，兼使奉时祭。"
        ],
        "notes": "",
        "id": "43973f987368a5945308e6b696127a13"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "谢李次翁",
        "preface": "",
        "paragraphs": [
            "次翁情义高，不在古人下。",
            "惠我春山芽，清吟为增价。",
            "记得西窗无，言诗遂及雅。",
            "且待李张来，说子到清夜。"
        ],
        "notes": "",
        "id": "f96d36d5b6680e59342c1158c92dbd59"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "答李昂长官富贵贫贱终篇之贶",
        "preface": "",
        "paragraphs": [
            "前日正凭几，长须叩我门。",
            "手置一筒诗，义高辞且温。",
            "三读至终篇，尤爱子所存。",
            "我有不言意，子已自得之。",
            "余将缺不报，嘉意忽如遗。",
            "吾闻诸物理，动静固其性。",
            "静有不如动，动有不如静。",
            "所病入于邪，大率要归正。",
            "穷通存乎时，死生存乎命。",
            "与其以邪通，孰如以正穷。",
            "汉之主父偃，其卒败以凶。",
            "不义而有生，不如死于夭。",
            "所以君子徒，而恶跖寿考。",
            "谓富不如贫，谓贵不如贱。",
            "其说岂徒尔，亦各有所见。",
            "贫贱与富贵，亦不必去取。",
            "始也以道得，卒也以道处。",
            "岂特区区身，时乎非小补。",
            "万世頼其法，天下受其祜。",
            "所以古君子，得之亦不拒。",
            "处之不以道，君子所不与。",
            "景公马千驷，孔子贤夷齐。",
            "曾孟藐晋楚，原颜甘冻饥。",
            "我爱张车骑，我爱郭汾阳。",
            "大业中兴汉，余基再造唐。",
            "天资既忠厚，以义能自将。",
            "德盛不敢肆，功大不敢当。",
            "匿迹远权势，以身系存亡。",
            "以宽不以刻，以逊不以强。",
            "兹可谓之贤，虽盛其何伤。",
            "博陆岂不伟，区区蔽孽显。",
            "当时虽已幸，其后卒不免。",
            "至于充谧辈，何足污齿牙。",
            "机云死好进，乐晏死佞邪。",
            "下近隋唐闲，其辈尤可嗟。",
            "甚者弊天下，非惟凶而家。",
            "所以富与贵，有时而可恶。",
            "淫夫所不从，奔女所不娶。",
            "色美而行非，嫫母胜西施。",
            "所以汉烈女，深恨蔡文姬。",
            "文姬文姬其奈何，如姬之辈可悲歌。",
            "我欲采药山之阿，亦欲把钓披渔蓑。",
            "茫茫人闲歧路多，不如海水通天河。"
        ],
        "notes": "",
        "id": "f7c68f32bed6484fbfde8036409de136"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠陈留逸人  其一",
        "preface": "",
        "paragraphs": [
            "不知何许人，忽在陈留市。",
            "生来无得失，物则有泰否。",
            "春时看物生，秋冬看物老。",
            "大意寓之笛，余情付云鸟。",
            "无处不可居，不问江与湖，亦不问田庐。",
            "今夜入城市，往往呼狂夫。",
            "狂夫胜独醒，以身葬江鱼。"
        ],
        "notes": "",
        "id": "41cb5af3009ac2d198d6f6ee0c733a67"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠陈留逸人  其二",
        "preface": "",
        "paragraphs": [
            "有人持一管，不用芦叶卷。",
            "能作陇头声，其女操六板。",
            "吹者寓其声，拍者会其情。",
            "情声与气貌，内外俱和平。",
            "时时入酒家，便插几枝花。",
            "归来无一事，醉卧日西斜。",
            "人或问所得，答云无忧嗟。",
            "或问其所欲，何物可相累。",
            "我爱斯人者，富贵所不如。",
            "有如此娱乐，作如何称呼。",
            "呼为无忧人，画作无忧图。",
            "更画几枝花，酒瓢与酒壶。"
        ],
        "notes": "",
        "id": "59bc18be3308e1b34614d516a0814d32"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "谢叶祖洽",
        "preface": "",
        "paragraphs": [
            "叶公有高义，常叩茅茨居。",
            "不嫌杜微病，更附荆州书。",
            "龚遂合驰传，郭伋方驻车。",
            "海人受公赐，约在秋风初。"
        ],
        "notes": "",
        "id": "721b617f52d6e17a9e3e3b5e12c25f5e"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送沈判官",
        "preface": "",
        "paragraphs": [
            "四月芙蓉花未开，王家客去登瑶台。",
            "瑶台高在白玉京，麟毫玉谱书姓名。",
            "名儒庾子能清悟，肯学买臣与严助。",
            "受福王明不为身，泽遍生民便归去。"
        ],
        "notes": "",
        "id": "dc251c067264acf4552440561bd650a1"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "酬传道",
        "preface": "",
        "paragraphs": [
            "有客从东来，迺是徐方秀。",
            "言行过乎恭，篇章一何富。",
            "顾我白髪叟，赠以青瑶枝。",
            "我将投木桃，桃始开花时。"
        ],
        "notes": "",
        "id": "335a8521f94c80b2c6bdcdd8fc433abc"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄龚豫之",
        "preface": "",
        "paragraphs": [
            "海角龚支使，平生无所苟。",
            "而今五十六，岂肯变所守。",
            "岂独龚支使，古来无奈何。",
            "达人自知命，世俗徒悲歌。"
        ],
        "notes": "",
        "id": "fc8912ef01d179f2cdaf176d4ef7a2a3"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "谢永城令陈德任举",
        "preface": "",
        "paragraphs": [
            "县令有余义，以碣表孤坟。",
            "昔尝致酒脯，两手披荆榛。",
            "今乃重加惠，使与群冢辨。",
            "数十百年后，名亦附公传。"
        ],
        "notes": "",
        "id": "176984268b993abff0305e1cdbdf1f8e"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄豫之",
        "preface": "",
        "paragraphs": [
            "掘地须臾便得泉，主人劲直使之然。",
            "此水埋藏千万年，岂无勃勃气冲天。",
            "主人意气蛰亦久，不知谁是掘泉手。",
            "最好盐场作选人，面目心肠无所苟。"
        ],
        "notes": "",
        "id": "fed042bb75dc39fb98ca9e46b69f2e80"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠郎朝散",
        "preface": "",
        "paragraphs": [
            "仕宦何须论权贵，司宾且喜属郎倅。",
            "篇章淮上至今传，德性清温善酬对。",
            "神仙船过北神来，应思诗老任员外。",
            "沙河路上且吟诗，犹有黄花伴吟醉。"
        ],
        "notes": "",
        "id": "3235866bb1a7b76daea2d172313b012e"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "乞留草赠路倅  其一",
        "preface": "",
        "paragraphs": [
            "膝上已无三尺桐，门前更少两株柳。",
            "唯有庭芜似野风，告留且伴东臯叟。"
        ],
        "notes": "",
        "id": "69451c96659f5b10b836b408daad1c02"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "乞留草赠路倅  其二",
        "preface": "",
        "paragraphs": [
            "君看我家门外草，欲把烟姿慰吟老。",
            "谁知人静雨余时，还似村深日斜好。"
        ],
        "notes": "",
        "id": "66160139989d57694aeaad9c435cf9b0"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "答倪令挑战之句",
        "preface": "",
        "paragraphs": [
            "南城病客方闭门，西郭檄书俄入手。",
            "霜涛洗开醉合眼，清风吹起困低首。",
            "诗阵须知少敢当，吟魔已遁无何有。",
            "可笑将军不用机，示以强兵殆非诱。"
        ],
        "notes": "",
        "id": "bb918dabf34c28587b3b0fb3fc53c68b"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "答俞簿",
        "preface": "",
        "paragraphs": [
            "诗者为乐章，所以贵声调。",
            "我虽好之笃，子乃得之妙。",
            "子妙既相逢，如何慰病翁。",
            "有时闻数阕，尽日想清风。"
        ],
        "notes": "",
        "id": "7579e46936650ec21949546fbab26665"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送思权随赵守往扬州",
        "preface": "",
        "paragraphs": [
            "一自移船便恐行，城中两夜梦河汀。",
            "武林夫子在船宿，往往将身梦入城。",
            "夫子恋德虽未休，不过送公到扬州。",
            "我遣吟魂无远近，直过潇湘江渡头。"
        ],
        "notes": "",
        "id": "a119d4be428055ab0dc21335e801d059"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "谢存中送四花并酒",
        "preface": "",
        "paragraphs": [
            "有人自折四般花，手中四色成云霞。",
            "瑶瓶贮酒白如沙，呼童急送野人家。",
            "一般花是水林檎，白处偷红红不匀。",
            "笑脸易残留恨色，浅粧难就带啼痕。",
            "无夫少妇善居寡，以礼自防容不冶。",
            "君看盈盈闪色桃，酒红睡起未全消。",
            "意待倾城又倾国，花中偷得两般色。",
            "深色桃花将奈何，猩猩血染春衫罗。",
            "欲成鸾凤吹箫急，借涂铅粉施朱多。",
            "却是梨花白为胜，四色花中容最正。",
            "若与梅花相并时，花叶花柯较麤硬。",
            "为花倾出瑶瓶酒，香泉急溜蚍蜉走。",
            "两手各擎花一枝，深闪桃花将与谁。",
            "主人醉起欲骑马，自插乌纱带取归。"
        ],
        "notes": "",
        "id": "ea8fa4f349822eae053cdad1076eb9f6"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄蒋大漕",
        "preface": "",
        "paragraphs": [
            "大使莫忧淮上老，无山可望梅花少。",
            "梅花可种山奈何，日中枕上山更多。",
            "不开两眼行一步，悬崖绝磴青嵯峨。",
            "岂无闲僧坐林下，亦有樵子持斧柯。",
            "起来恍惚从万里，便买玄猿栽薜萝。",
            "人闲流水寓之意，天外白云来者歌。"
        ],
        "notes": "",
        "id": "e005641729a49fbbad35dfaaa3807c0e"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄汝弼",
        "preface": "",
        "paragraphs": [
            "行人过江来，遗我数纸书。",
            "书云困行役，家事仍纷如。",
            "真州嫁孤妹，苏州取病弟。",
            "方且谋医药，相期未可冀。"
        ],
        "notes": "",
        "id": "f8ee6b8e791e0ac55b40b33e782b2c63"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "古风一篇赠梅使君",
        "preface": "",
        "paragraphs": [
            "古有贤令尹，为贫民出租。",
            "今亦有贤令，代民偿所逋。",
            "何必偿所逋，不忍伤肌肤。",
            "君以古人心，能为古人义。",
            "我是吟哦翁，亦有古人意。",
            "几夜月明中，为君吟古风。"
        ],
        "notes": "",
        "id": "9c5334031b92b0629492cef563c8f3e6"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄江子和",
        "preface": "",
        "paragraphs": [
            "客有江子和，时时慰衰老。",
            "寄我江黄书，其意不草草。",
            "恐我有疾病，欲我得寿考。",
            "古人正如是，但恐今人少。"
        ],
        "notes": "",
        "id": "91687ef20d2f566eb86b5046f398639a"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送吕明府",
        "preface": "",
        "paragraphs": [
            "古人吕明府，而爱南郭吟。",
            "不嫌我衰朽，知子有良心。",
            "良心何爱吟笑翁，为我平生怀抱空。",
            "一心常在浮云外，万事付之流水中。"
        ],
        "notes": "",
        "id": "ab50d2d4b3b48b1827638effa2e63947"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送陈明府",
        "preface": "",
        "paragraphs": [
            "人而有常德，古人良所贵。",
            "乃有陈明府，其如斯所谓。",
            "予常察之久，得之辞与气。",
            "何以为不忘，比诸大羹味。"
        ],
        "notes": "",
        "id": "0a83f8c8fb68201ee54e78577523e853"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "再送吕明府",
        "preface": "",
        "paragraphs": [
            "昨泛江都船，曾作寒冷篇。",
            "今浮清洛水，仍是清风里。",
            "野岸有幽花，孤村有酒家。",
            "此酒与此花，尤宜日西斜。",
            "大抵人生要自乐，保必持花与杯酌。",
            "有无酒花俱笑吟，为我回头望南郭。"
        ],
        "notes": "",
        "id": "40e936537325056d34197f0bf050b597"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "有客所养厚一首赠送吴安中归省其兄",
        "preface": "",
        "paragraphs": [
            "有客所养厚，气貌已可知。",
            "而况五日闲，议论未停时。",
            "亹亹来逼人，我觉老且疲。",
            "何人慰衰朽，须臾合复离。",
            "所为安中喜，鸿鹄翩翩飞。",
            "最好西湖上，一床同寝衣。"
        ],
        "notes": "",
        "id": "3e35f45d0cd64c9ebeb793a9f27587fd"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和吴奉议",
        "preface": "",
        "paragraphs": [
            "一物勿令侵吾神，一事勿使摇吾真。",
            "养诸内者气欲息，散所滞者体欲伸。",
            "为报平居既安叟，幸为平世难老臣。",
            "亦有闲僧晤言否，呼来伴子逍遥身。"
        ],
        "notes": "",
        "id": "f165b544f2388ad8b9c9eece00ca08c4"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠程秀才",
        "preface": "",
        "paragraphs": [
            "我是南郭翁，门前两株柳。",
            "君是谁家隽，肯来顾衰朽。",
            "兄弟六人应姓荀，一人错认李膺门。",
            "不谈俗物唯谈文，更说长淮谣主人。"
        ],
        "notes": "",
        "id": "d4f8a94b24d320c65a9d2bbfee1b4c39"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "所祝送宁秀才",
        "preface": "",
        "paragraphs": [
            "所祝君者，岂敢如息。",
            "在养在正，在进在德。",
            "在好闻过，在亲亮直。",
            "精讲明辨，所以臧也。",
            "早夜思索，不可忘也。",
            "以正而通，以正而穷。",
            "以义而始，以义而终。",
            "勉之戒之，其所养者，勿使害之。"
        ],
        "notes": "",
        "id": "16988f372f9e63fb5909fd745a28e450"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送张子厚滕县行",
        "preface": "",
        "paragraphs": [
            "战国甚于狼虎鬬，孟子力将仁义兴。",
            "岂无父老传闻事，为我访之邹薛滕。"
        ],
        "notes": "",
        "id": "382dccbce8d571bbcd10a5782f174a8c"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送钱思权",
        "preface": "",
        "paragraphs": [
            "子处我为兄，我以子如弟。",
            "何待去呼唤，自可来相视。",
            "不敢苦留君，留君住数日。",
            "待问六年事，但恐烦纸笔。",
            "昨日从早起，等君到昏黑。"
        ],
        "notes": "",
        "id": "88f1f42a08732fa3af4e140f150d7e71"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠张教授",
        "preface": "",
        "paragraphs": [
            "君看两鸿亡所依，江南塞北何所归。",
            "一鸿留在淮之湄，一鸿独犯霜露飞。",
            "哀复哀兮将奈何，愿期弟子废蓼莪。",
            "先翁经却忧患多，为君半夜成悲歌。"
        ],
        "notes": "",
        "id": "123cb8736368b61d7c60c95e9b7661ec"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "戏答  其一",
        "preface": "",
        "paragraphs": [
            "我喉已吞霜，我口复吞月。",
            "吞霜吞月太麤豪，五脏心胸总清彻。",
            "东家亦有人中清，一从年少名豪英。",
            "文章余事能用兵，蛇矛丈八折羽旌。",
            "排成大阵将横行，太华屹立洪河倾。",
            "螭腾豹躣哮虎鸣，斗胆可落突眼睛。",
            "冲车突骑出不意，锋不可当声动地。",
            "前军已胜后兵继，唱罢凯歌毡帐睡。",
            "将军但筑受降城，老大不烦修武备。"
        ],
        "notes": "",
        "id": "510616d4dcc65d2bc8b98d9a83fda352"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "戏答  其二",
        "preface": "",
        "paragraphs": [
            "君看月上霜，君看霜下月。",
            "不知月盖霜，不知霜盖月。",
            "但觉我一身，上下中央四旁总澄彻。",
            "霜是何物如此清，月是何物如此明。",
            "白头老翁坐中庭，半夜可数毛髪茎。",
            "群阴积聚纯粹精，虾蟆吸尽瑶池津。",
            "银河两道来藏冰，玉龙走入蟠千寻。",
            "倩君两耳为我听，其闲恐有波浪声。",
            "初出海时蛟螭鸣，却入海时潮头生。",
            "小鲸走入尾闾内，大鲸大鳅寒不睡。",
            "莫教射倒金银宫，鳌背神人难设备。"
        ],
        "notes": "",
        "id": "54f2e962e32cb811657acef833412f3c"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠徐彦",
        "preface": "",
        "paragraphs": [
            "昔者见君面，记得秋风时。",
            "遗我寿阳书，故人情可知。",
            "一从西城居，复来南郭住。",
            "时时还忆君，不知在何处。"
        ],
        "notes": "",
        "id": "0e31eaba0a59e0de885ecddc824c54e1"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄朱少府",
        "preface": "",
        "paragraphs": [
            "过巴陵后北风猛，洞庭水白湘波冷。",
            "江头风猛霜霰多，竹节老硬竹梢紧。",
            "此时谁为湘江行，其人有道直而清。",
            "宜其所至无冤情，蛟龙不复侵屈平。"
        ],
        "notes": "",
        "id": "4705f0e0d7b7a6eb2cf6a72016c884f4"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "代人上陕西漕生辰",
        "preface": "",
        "paragraphs": [
            "尝闻五百岁，一有贤人生。",
            "议者实在公，仍与圣运并。",
            "全资五岳粹，高挹太元清。",
            "与帝为元老，与国为名卿。",
            "中外试已烦，玉振而金声。",
            "漕柄虽云剧，其道安足行。",
            "宜哉廊庙器，蹇蹇王之庭。",
            "春色满长安，春山围长坰。",
            "春芳森绮绣，春风锵瑶琼。",
            "秦封几千里，富庶而安荣。",
            "人与春意和，净竦长安城。",
            "何以献公寿，庄氏之椿龄。",
            "何以献公福，洪范之康宁。",
            "黄河为富贵，太华为功名。",
            "此诗何为者，聊用歌群情。"
        ],
        "notes": "",
        "id": "d4488b4e67c5cd887d3c78a8b99cb55e"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠慎伯筠",
        "preface": "",
        "paragraphs": [
            "掘尽昆仑山，美璞才一双。",
            "何人横大阵，未战敌已降。",
            "秋风吹老桧，明月沈空江。",
            "礼天者大事，其器不可尨。"
        ],
        "notes": "",
        "id": "3dec2b395567f6128b487e93900b6da7"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送秦漕",
        "preface": "",
        "paragraphs": [
            "维古之人，厥修有道。",
            "使臣之美，于诗可考。",
            "其马维良，曰骐曰驹。",
            "六辔贲如，如沃如濡。",
            "而况其身，洁不可污。",
            "身不可污，其可辱乎。",
            "载驱载驰，载驰载驱。",
            "虽则驰驱，咨询咨诹。",
            "以来厥修，聚其所闻。",
            "使于四方，如圭如璋。",
            "烨烨煌煌，为国之光。",
            "其美无疆，后人不忘。",
            "维时不忘，而有斯人。",
            "斯人维何，维古人是思。",
            "古人是思，是思是为，如璋如圭。",
            "如圭如璋，维德之辉。",
            "如酝如藉，维德之仪。",
            "维德在躬，维日不足。",
            "是问是辩，善也弥笃。",
            "美哉是乎，诚自中出。",
            "诚隠而显，成己成物。",
            "维诚则然，亦在所勉。",
            "勉而弗已，终之不倦。",
            "所往所居，老生腐儒。",
            "穷商贱贾，野人山夫。",
            "彼所知者，出于精专。",
            "情伪利害，穷根到源。",
            "其可遗乎，可使之言。"
        ],
        "notes": "",
        "id": "ca9f3077b352af92d49014fd773f0eba"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄太康知县周宣德",
        "preface": "",
        "paragraphs": [
            "冬之季月，月及上弦。",
            "太康书来，慰此皤然。",
            "并其成法，别为一书。",
            "敏而有术，使我嗟吁。",
            "考其大指，官之楷模。",
            "官守其约，事总其要。",
            "何弊不除，何隠弗照。",
            "如陛高台，俯视四旁。",
            "不持度量，是物可量。",
            "挈裘之领，提纲之纲。",
            "维简维能，维能维精。",
            "维精维思，维思维诚。",
            "既诚既明，既信既行。",
            "日有余力，民亦闲暇。",
            "不肯顽恶，孰为欺诈。",
            "不出一符，不遗一力。",
            "或将尔车，或负尔穑。",
            "四境之内，如云坌集。",
            "一岁之事，先期以办。",
            "私无所扰，公无所患。",
            "至于盗贼，无处伏藏。",
            "情既暴露，脱身奔亡。",
            "吏案可空，刑书可阁。",
            "俾尔室家，既安且乐。",
            "岂唯太康，世蒙其业。",
            "凡百有司，皆来取法。",
            "勿毁其成，在彼后人。",
            "勿有所嫉，勿摇勿倾。",
            "如川斯流，勿窒其行。",
            "美哉太康，不负厥官。",
            "到官之日，坐席未安。",
            "所成者大，所及者远。",
            "何以加之，加于所勉。",
            "又何加焉，不倦于终。",
            "遗之无穷，智者之功。"
        ],
        "notes": "",
        "id": "c7954cefdf8f944accfbda0c405cec09"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送张漕正",
        "preface": "",
        "paragraphs": [
            "以正名官，居官以正。",
            "岂惟朝廷，生民之幸。",
            "名官以正，居官以直。",
            "岂惟生民，宗庙社稷。",
            "积者为庆，流者为泽。",
            "远者无疆，久者无极。",
            "此奚有他，一言之力。",
            "维时我后，智勇兼有。",
            "揭日当天，操杓运斗。",
            "随手如意，不劳而治。",
            "明明赫赫，有因有革。",
            "所因者宜，所革者当。",
            "维当维宜，生民之望。",
            "维正维言，民之望之。",
            "维言维正，何以尚之。",
            "越有诤臣，义不顾身。",
            "白刃可蹈，赤心可倾。",
            "既曰真矣，弗变弗移。",
            "既曰直矣，弗阿弗随。",
            "何事可沮，何利可回。",
            "不可则止，其可则为。",
            "往司厥官，往成厥功。",
            "回天论事，有祖之风。"
        ],
        "notes": "",
        "id": "ae107833430fe16adbaff8558f5c18d1"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送赵漕偁",
        "preface": "",
        "paragraphs": [
            "人之古貌，心未必醇。",
            "心醇貌古，或非通人。",
            "我视赵公，其貌甚古。",
            "心德俱醇，通达明悟。",
            "我曹山野，岂足尽知。",
            "但据所见，以类可推。",
            "大河之说，何其通达。",
            "精简平允，明辨昭皙。",
            "盖其心得，身至自阅。",
            "坐而可言，起而可设。",
            "又云九河，勿守故迹。",
            "但求禹意，然后为得。",
            "此说尤奇，汉儒不及。",
            "我自黑头，尽心河渠。",
            "逢人辄问，三十年余。",
            "得公此说，庶几成书。",
            "既讲大河，遂及赈饥。",
            "如此方略，所系甚大。",
            "乡官胥徒，实为巨害。",
            "使领虽贤，吏不可乏。",
            "必得官吏，斯为善法。",
            "可为利泽，可制奸猾。",
            "如其备预，莫若义仓。",
            "勿取军民，勿法隋唐。",
            "裒多益寡，斯谋乃臧。",
            "损上益下，民悦无疆。",
            "可自王公，下至选人。",
            "每月之俸，百取一分。",
            "凡千钱者，其出钱十。",
            "斛取一升，缣取一疋。",
            "各从本所，贮其本色。",
            "主者不劳，但视其籍。",
            "不移一符，不烦一力。",
            "月知所增，岁知所积。",
            "出者不劳，如无所出。",
            "其所损者，毫毛涓滴。",
            "一仓之内，诸所畜聚，尽是官俸。",
            "凡皆为民，不得移用。",
            "即移用者，法不可纵。",
            "不以去官，不以赦原。",
            "设法如此，其谁敢干。",
            "古人所贵，讲辨之学。",
            "应而弗精，询谋诹度。",
            "惟是陋生，不足待问。",
            "问而不应，应而不精。",
            "君子不为，非人之情。",
            "惟是弗精，面目腼然。",
            "在乎复教，庶无后愆。"
        ],
        "notes": "",
        "id": "b3db399932968980a81a429cac7ecc52"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送赵守",
        "preface": "",
        "paragraphs": [
            "齐有高密，有沂有沐。",
            "旁有泰山，莒鲁郊关。",
            "粤有人焉，气清神耸。",
            "立节以高，处义而重。",
            "维节维义，肇自布衣。",
            "根本渊源，所养可知。",
            "以义为文，洪畅精微。",
            "以义持守，隠如坚城。",
            "以义作为，动如精兵。",
            "面有正色，口无谀声。",
            "赤心可割，肝胆可倾。",
            "以义接物，不矜不骄。",
            "以义临民，实庇汝曹。",
            "实康实济，实恺实悌。",
            "民实宜之，实受其惠。",
            "方今天下，虽曰治安。",
            "正在所恤，民有饥寒。",
            "公所往居，岂肯草草。",
            "戒吏侵渔，欲民温饱。",
            "言者为准，行者为表。",
            "维恕维平，除烦去扰。",
            "狼摧其牙，虎缩其爪。",
            "父子室家，足以相保。",
            "作此诗者，岂徒然乎。",
            "庶使其民，传告欢呼。"
        ],
        "notes": "",
        "id": "625fbfc879ea08ac208ad73f987bf875"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "谢玉师",
        "preface": "",
        "paragraphs": [
            "河沙亦可数，海水亦有畔。",
            "师恩及吾母，其多卒无算。",
            "远者穷无边，深者入黄泉。",
            "黄泉儿莫到，慈母忽有告。",
            "冥冥长夜中，如行白日道。",
            "儿一别母容，可想不可逢。",
            "凭师无量恩，恍惚如相通。",
            "师恩若何为，真诚与高义。",
            "幽明虽有殊，母子各有慰。",
            "欲报将奈何，肉镌骨可磨。",
            "泣尽感恩泪，慷慨成悲歌。"
        ],
        "notes": "",
        "id": "5945e48912e80ff464d6b563e5952e5e"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送云鹤山人",
        "preface": "",
        "paragraphs": [
            "星非甘公，卦非焦赣。",
            "善言五部，枝干迭用。",
            "所据甚精，所发必中。",
            "辅之以教，其益弥众。",
            "以刚止邪，以柔止讼。",
            "躁者使静，义者使动。",
            "仁使之修，虐戒之纵。",
            "险者使平，浮者使重。",
            "如此庶乎，殆可折衷。",
            "行矣勉之，斯言可诵。"
        ],
        "notes": "",
        "id": "3236f8ec89192370797ea4fb38462fb8"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送李守孝博",
        "preface": "",
        "paragraphs": [
            "外官之重，其惟使乎。",
            "使者之重，兵政刑诛。",
            "持挈纲领，设施楷模。",
            "以实去伪，以清革污。",
            "善本须养，恶根必鉏。",
            "非严不肃，非宽不舒。",
            "非威不行，非信不孚。",
            "诸如此类，一不可无。",
            "而况百粤，岭阳海隅。",
            "其俗彍悍，戒吏侵渔。",
            "缓之则怀，扰之则吁。",
            "又况其徼，谿洞蛮居。",
            "虑要先定，戒须早图。",
            "使臣之重，不其然欤。",
            "命使维何，曰山阳守。",
            "维山阳守，其质忠厚。",
            "既明而恕，惟所自有。",
            "以严以威，以左以右。",
            "维恕维平，维详维精。",
            "所济维敏，所孚维诚。",
            "刑无必用，事皆原情。",
            "或虚其狱，或空其庭。",
            "称者盈巷，传者盈城。",
            "四境之内，尽为欢声。",
            "其体则庄，面无浮气。",
            "其目则瞭，心无所蔽。",
            "不激不诡，不迁不泥。",
            "亦不自务，亦不自恃。",
            "好谋好询，使臣所贵。",
            "维询维谋，何以酬之。",
            "维时武备，为国修之。",
            "我闻番禺，熙宁之前。",
            "弓手之外，枪手三千。",
            "总计一路，何啻万数。",
            "因而循之，不烦招募。",
            "可增其籍，可当土兵。",
            "不费斗粟，不用尺缯。",
            "其便如此，何惮弗兴。",
            "付之善吏，以成其能。",
            "训之练之，按阅有程。",
            "可如汉制，选择骁锐。",
            "号为奔命，无所不备。",
            "岂惟广东，自广而西。",
            "闻命即赴，势张力齐。",
            "如声如响，如鸷如飞。",
            "如决大水，从山赴谿。",
            "盖神速者，用兵之奇。",
            "仍坚其城，仍濬其池。",
            "虽有交趾，正如狐狸。",
            "伏藏窟穴，其何能为。"
        ],
        "notes": "",
        "id": "9b9a37fac96cfff66e0f9189f32f5b72"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠武夷旅人",
        "preface": "",
        "paragraphs": [
            "武夷旅人，而有气节。",
            "不肯琐琐，亦不屑屑。",
            "持此守身，归慰其亲。",
            "既慰其亲，亦告乡人。"
        ],
        "notes": "",
        "id": "156abe2a06d24ee12a0166bf44fcb7cd"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠庞公",
        "preface": "",
        "paragraphs": [
            "司马德操，来就庞公。",
            "杖履直入，名姓不通。",
            "坐其堂上，指挥呼索。",
            "催令作黍，云我有客。",
            "庞公妻子，堂下罗列。",
            "拜且听命，奔走陈设。",
            "此时庞公，适自外归。",
            "忽见司马，其喜可知。",
            "一堂之上，相从笑语。",
            "其旁观者，莫分客主。",
            "我读其书，爱其古风。",
            "真厚如此，精诚交通。",
            "量如溟海，义薄云空。",
            "至于妻子，亦为叹者。",
            "苟非其人，往往见骂。",
            "盖有是夫，而有是妇。",
            "能佐夫义，善敬夫友。",
            "可警薄俗，可示厥后。"
        ],
        "notes": "",
        "id": "8ce505a37c05acfa9036213c6b987148"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送裴守",
        "preface": "",
        "paragraphs": [
            "维时西南，巴蜀一道。",
            "强楚侵疆，故蜀东徼。",
            "水激以猛，山迫而峭。",
            "人性坚悍，地形险要。",
            "孰往而使，孰抚而教。",
            "惟帝难之，乃眷东顾。",
            "曰山阳守，智足知务。",
            "能正而和，能察而恕。",
            "严所以立，宽所以辅。",
            "性不狎侮，躬有法度。",
            "是表是仪，可俾可付。",
            "其往钦哉，所居必裕。",
            "公拜稽首，驰传以起。",
            "入境褰帷，登山叱驭。",
            "设施有本，先后有序。",
            "可者立行，不可立去。",
            "公曰来汝，吏受约束。",
            "天子圣人，汝勿苛酷。",
            "民心无他，罪生不足。",
            "穷阎荒村，颓垣破屋。",
            "岂可罗网，更入牢狱。",
            "公曰兵官，当去其懦。",
            "贼侮则犯，贼畏则挫。",
            "勉之在勤，戒之在惰。",
            "兵要素练，慎勿安坐。",
            "公曰县尉，县无城郭。",
            "奸者鼠伺，狂者兽攫。",
            "一邑性命，弓手是持。",
            "选择补之，训练使之。",
            "即有能者，有以劳之。",
            "即不能者，戒之告之。",
            "在昔汉氏，蛮多变者。",
            "失信失恩，扰之故也。",
            "今则不然，有以处汝。",
            "德以服汝，威以御汝。",
            "恩以结汝，信以固汝。",
            "汝无自恃，皇帝神武。",
            "凡公敕戒，吏皆奉行。",
            "何法不恕，何刑不平。",
            "何兵不练，何技不精。",
            "一纲尽举，百为大成。",
            "盗贼衰息，蛮夷信服。",
            "四封之内，截然整肃。",
            "小人有依，良民受福。",
            "天子嘉之，驰传以召。",
            "慈母喜之，载色载笑。",
            "神亦祚之，永锡难老。"
        ],
        "notes": "",
        "id": "afc337cf59d49b894fa8b0dab400bcb7"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送范宣德",
        "preface": "",
        "paragraphs": [
            "客有斯人，而有美质。",
            "可养而充，其在不息。",
            "养之以正，充之以义。",
            "何适不可，何为弗至。"
        ],
        "notes": "",
        "id": "5911d11dacc1c34534ee8d63879c19db"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送李推官",
        "preface": "",
        "paragraphs": [
            "物有所兴，因人而就。",
            "其人维何，所性忠厚。",
            "能谋而果，能明而究。",
            "身任其责，力成厥构。",
            "既成之法，可继于后。",
            "入门而东，自南而北。",
            "如污斯隆，如枉斯直。",
            "如塞斯通，如隘斯辟。",
            "如翼斯张，如衡斯举。",
            "如蔀斯赫，如閴斯睹。",
            "室有明窗，墙有坚堵。",
            "地无游蚁，穴无伏鼠。",
            "既完既成，既安既处。",
            "师乎师乎，岂可苟然。",
            "心为道本，身为义先。",
            "心之所无，道不可传。",
            "身之所无，口不可宣。",
            "唯正唯直，求己以全。",
            "以义以命，如耕平田。",
            "处心积虑，贯通神明。",
            "无忝乡校，勿负朝廷。",
            "成人子弟，慰人父兄。",
            "二三职事，其亦警戒。",
            "欲善诸外，先治诸内。",
            "存诚防邪，集义养气。",
            "作伪心劳，作德心逸。",
            "如此两句，守而勿失。",
            "谨佐尔师，各修其职。",
            "庶乎诸生，其则不远。",
            "已修加修，已善加善。",
            "不率者从，不类者变。",
            "子弟如此，父兄所愿。",
            "可慰乡人，可成学风。",
            "可酬其劳，可称厥功。"
        ],
        "notes": "",
        "id": "3f55c1948b08022efc5aef400898d896"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送乔司法",
        "preface": "",
        "paragraphs": [
            "乔掾循循，有如寒士。",
            "面无浮气，能训诸理。",
            "可养可充，曰正曰直。",
            "其维思诚，其在不息。"
        ],
        "notes": "",
        "id": "be2e7f83eeed77a645f88c94a29ee918"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送贾镇卿",
        "preface": "",
        "paragraphs": [
            "萧县大夫，气质端劲。",
            "其中所养，不邪而正。",
            "正以辅才，恕以辅明。",
            "面无谀色，口无谀声。",
            "若斯人者，宜于王庭。",
            "而况一县，为惠为泽。",
            "恕所以惠，威所以立。",
            "猛宽得中，韦抗是也。",
            "诛奸殄寇，有贺齐者。",
            "东汉庞参，作守汉阳。",
            "政所以茂，实繄任棠。",
            "以君之正，以君常德。",
            "力追古人，是宜是适。"
        ],
        "notes": "",
        "id": "b2a84506a61de0a3a03a99ea62b7153e"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "可养一章赠别范子舟",
        "preface": "",
        "paragraphs": [
            "可养可充，曰性曰气。",
            "以君美质，斯已可贵。",
            "养而充之，何所弗至。"
        ],
        "notes": "",
        "id": "4499c019294a324098902b3be28de382"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送山阳宰",
        "preface": "",
        "paragraphs": [
            "大夫三年，平恕如一。",
            "静而不烦，民安厥室。",
            "大夫去矣，何以述之。",
            "我述民言，民实德之。"
        ],
        "notes": "",
        "id": "0680c0a74ffe7db5d8b0a12a0709352b"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠吕公侍讲",
        "preface": "",
        "paragraphs": [
            "我敬吕公，以其德齿。",
            "敬之爱之，何时已已。",
            "美哉吕公，文在其中。",
            "见乎外者，古人之风。",
            "维贤有德，神相其祉。",
            "何以祝公，勿药有喜。"
        ],
        "notes": "",
        "id": "dc4676c67071694fb4002fe151b14066"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送汪宫教",
        "preface": "",
        "paragraphs": [
            "尧亲其亲，教官得人。",
            "所性忠厚，貌纯气真。",
            "学为耕稼，经为本根。",
            "实之为行，贲之为文。",
            "辞令出口，法度在身。",
            "大学小学，其谁弗循。",
            "循之维何，维义是适。",
            "不骄不肆，无邪无僻。",
            "大者敬义，如汉元王。",
            "小者乐善，如汉王苍。",
            "乐善敬义，何有不臧。",
            "保躬无悔，受福无疆。",
            "无疆之福，维顺维忠。",
            "维忠维顺，维师之功。"
        ],
        "notes": "",
        "id": "5b863c07a3dd47fc99d0a4a633f5f522"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "代诸生送蒋守  其一",
        "preface": "",
        "paragraphs": [
            "明明楚侯，为国之光。",
            "王明是选，王命是将。",
            "皇皇者华，六辔如濡。",
            "辔且如濡，其德可孚。",
            "其孚维何，洁不可污。",
            "皇皇者华，六辔沃若。",
            "辔且沃若，其德可度。",
            "其度维何，清不可浊。",
            "洁也不污，清也不浊。",
            "德则不渝，泽则不涸。",
            "民则宜之，民则乐之，神亦作之。"
        ],
        "notes": "",
        "id": "b43d3f0bff8e78c1712b084252cc4c47"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "代诸生送蒋守  其二",
        "preface": "",
        "paragraphs": [
            "长淮之南，楚为最剧。",
            "守者为谁，以才以德。",
            "守既视事，未逾厥月。",
            "吏则胥畏，民则胥悦。",
            "物来必应，事至立决。",
            "守之动静，皆有法度。",
            "不苟不简，不暴不怒。",
            "处烦以敏，辅严以恕。",
            "庭无滞讼，狱无冤囚。",
            "民无愁叹，俗有歌讴。",
            "古之三府，谣言奏事。",
            "今岂不然，兼采公议。",
            "付之使节，是以用之。",
            "付之远俗，是以重之。",
            "其俗既平，其刑既清。",
            "章德表功，来朝两宫。",
            "两宫圣明，柱上记名。"
        ],
        "notes": "",
        "id": "6ad19af6b4c93b59a456c6a3aacf5bb4"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送山阳太守李公",
        "preface": "",
        "paragraphs": [
            "维淮东南，孰为州最。",
            "曰李大夫，实劳于外。",
            "公虽老矣，方壮方刚。",
            "处剧而静，不烦以详。",
            "大率郡县，事如草芒。",
            "而况楚州，车轮中央。",
            "侯繇其冲，客出四旁。",
            "北迎大车，南乱巨航。",
            "公移私讯，骈檄交章。",
            "大夫酬应，谈笑以将。",
            "大夫甚健，日力有余。",
            "事至立决，罪无囚拘。",
            "教以好语，完其体肤。",
            "据案而坐，处之须臾。",
            "吏休两廊，庭中空虚。",
            "所以楚人，爱公之敏。",
            "挥刀截绳，弯弓射隼。",
            "敏所以辅，其本则明。",
            "穷奸破伪，窥心见情。",
            "譬如工师，譬如良匠。",
            "手无所设，目无所妄。",
            "物随以就，法随以施。",
            "大寻小尺，方矩圆规。",
            "嗟民虽愚，所以有几。",
            "曰敏曰明，曰公有体。",
            "曰不生事，曰不悖理。",
            "不阿不随，不激不诡。",
            "民以是悦，众以是和。",
            "何以送之，其可弗歌。",
            "在昔奏事，实采谣言。",
            "凡我乡党，宜歌斯篇。"
        ],
        "notes": "",
        "id": "cda279490b5e8c333580692c9717f2de"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送江倅",
        "preface": "",
        "paragraphs": [
            "昔之别驾，则有王祥。",
            "其民歌之，海隅称焉。",
            "今亦有人，能绍厥后。",
            "民之悦之，称不容口。",
            "庶民所见，乃其皮肤。",
            "见察情伪，见敏簿书。",
            "见法平恕，见狱空虚。",
            "事见无留，才见有余。",
            "己不敢肆，人安厥居。",
            "其所见者，止于君子。",
            "良士大夫，谓其所性。",
            "得之刚毅，所以能断。",
            "所以无蔽，所以敢为，所以勇义。",
            "决遣簿书，是其余事。",
            "汉之朱博，赵张龚尹。",
            "抚恤大众，何独古人。",
            "王祥虽贤，失在宝刀。",
            "正而平者，心则不摇。",
            "人或赠之，则弗受之。",
            "借曰受之，何佩有之。",
            "弗佩曰正，曰平维平，宜于朝廷。",
            "用之一方，一方之纲。",
            "在我者正，是谓为政。"
        ],
        "notes": "",
        "id": "bfe306075dc3208789ec4fe871ce133d"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送蔡守",
        "preface": "",
        "paragraphs": [
            "维淮之南，楚为剧州。",
            "守土之吏，孰明以周。",
            "蔡公既来，爰究爰乂。",
            "明维照奸，威维沮伪。",
            "维明维威，无敢恣睢。",
            "侯曰可矣，其治孔易。",
            "迺兴学校，示之本原。",
            "儒居儒处，礼容义言。",
            "迺修释奠，教民之恭。",
            "有严其色，有孚其颙。",
            "迺行乡饮，躬为主人。",
            "拜辱拜豆，盥洗献宾。",
            "其仪孔肃，其礼孔均。",
            "迺召父老，父老俱来。",
            "幅巾短褐，浩其盛哉。",
            "父老升矣，侯则兴矣。",
            "父老坐矣，侯则妥矣。",
            "父老未醉，笑歌其声。",
            "父老既醉，髪白颜頳。",
            "父老去矣，侯则举矣。",
            "餽之物矣，告之语矣。",
            "其语维何，维善是示。",
            "善者使修，恶者使止。",
            "告尔宗族，告尔邻里。",
            "维时父老，奉之以行。",
            "维时庶民，亦克用承。",
            "悖傲者沮，善良者兴。",
            "狠不敢鬬，强不敢凌。",
            "不义之讼，莫涉吾庭。",
            "行之期年，几移其风。",
            "吏事用简，狱牢数空。",
            "道上之物，必归其主。",
            "行路之人，无或敢取。",
            "逋攘慝奸，明其购赏。",
            "倾其巢穴，破其支党。",
            "侯曰未也，江淮之患，不备不虞。",
            "迺召尉逻，迺呼卒徒。",
            "迺张尔弓，迺操尔殳。",
            "迺坐迺作，迺驰迺驱。",
            "勇者迺奋，怯者迺舒。",
            "我备既强，我戎既整。",
            "小剽之攘，破胆缩颈。",
            "侯之方略，可以捍边。",
            "捍边如何，威名毅然。",
            "何兵不精，何城不坚。",
            "虏不敢犯，敌不敢前。",
            "侯有所祈，曾不旋日。",
            "雪霶雨零，舆濡衣湿。",
            "维其有德，将之以诚。",
            "神由以格，物由以亨。",
            "侯之为人，不患不恕。",
            "维恕维威，维民维宜。",
            "侯为使者，不患不威。",
            "维威维恕，维感维豫。",
            "侯之察狱，不患不明。",
            "维恕维明，维平维精。",
            "维时岭表，维时海隅。",
            "闻侯之风，既安且需。",
            "冤者使伸，戚者使愉。",
            "吏长则进，物残则除。",
            "抉其已垢，刮其已污。",
            "维有其才，无施不可。",
            "用之本朝，维良维佐。",
            "用之一方，一方之纲。",
            "嗟今之人，莫如侯者。",
            "侯之所为，可示天下。",
            "维其可示，是以可歌。"
        ],
        "notes": "",
        "id": "db4ea9cb774b71092ad126c065d8f1ab"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "谢李自明",
        "preface": "",
        "paragraphs": [
            "养以其久，真以其积。",
            "维积维久，是以为德。",
            "德而德之，或表而失。",
            "德而弗德，然后能造。",
            "孰为斯施，孰为斯报。",
            "德其德者，伐干以斧。",
            "弗德其德，培以根土。",
            "德乎斯乎，其孰御乎。"
        ],
        "notes": "",
        "id": "3ec2704b9c83590aad95834c7d67a8d7"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠胡大夫",
        "preface": "",
        "paragraphs": [
            "兵有三难，一曰难知。",
            "二曰难处，三曰难言。",
            "眇忽精微。",
            "伟哉胡公，讲辨必精。",
            "以兵为难，是为知兵。",
            "是为力学，是为老成。",
            "惜乎老矣，未见设施。",
            "其谁知公，胸中之奇。",
            "弗施于兵，施于有政。",
            "所在所居，斯民之幸。"
        ],
        "notes": "",
        "id": "0e6a1ff05b4774316bd335ca02cff170"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送吕清叔  其一",
        "preface": "",
        "paragraphs": [
            "寒水如烟霜似雪，半夜疏窗透明月。",
            "此时有客正不眠，淮上吟声无断绝。"
        ],
        "notes": "",
        "id": "2069eb5791ab39f1653adc16ab5e3e8b"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送吕清叔  其二",
        "preface": "",
        "paragraphs": [
            "昨夜月初圆，今宵月初缺。",
            "月圆月缺本无情，惟有文通恨难说。"
        ],
        "notes": "",
        "id": "0ef6d8238889097ea8eb34f20f1553c0"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送吕清叔  其三",
        "preface": "",
        "paragraphs": [
            "惨惨黄昏天欲雪，萧萧淮浦人声绝。",
            "风击寒云雁正鸣，客眠孤棹灯方灭。"
        ],
        "notes": "",
        "id": "52b02f344bcbdb30558d98268464c1d1"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠王观文",
        "preface": "",
        "paragraphs": [
            "一自西征登将坛，探其窟穴除其残。",
            "邻羌余喘虽偷安，匈奴右臂殊不完。",
            "闻公姓字摧胆肝，穹庐部落匿可汗。",
            "何当饮马朔海干，雄文高勒燕然山。",
            "古来从事多壮夫，凯歌得意更豪麤。",
            "共公谈笑观投壶，醉笔挥成露布书。",
            "归来却佐神圣王，爱贤乐道不敢忘。",
            "德功甚盛谦尊光，始终一节郭汾阳。"
        ],
        "notes": "",
        "id": "279ec7d891b33c8ce5fc4f7cbc5c2eb1"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "答张文刚",
        "preface": "",
        "paragraphs": [
            "张子问著书，使我长嗟吁。",
            "有意在黄绢，无能任白驹。",
            "筋力如老骥，颐颔生霜须。",
            "二子少且壮，努力相雕枯。"
        ],
        "notes": "",
        "id": "44c754acf0c4f1b0f4181cc8253f9ae7"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "答刘子静",
        "preface": "",
        "paragraphs": [
            "风兰不复采，风树何由静。",
            "一日复一日，大龙自驰骋。",
            "无限好花开，何异秋风景。",
            "洒泪报君诗，正是鹤孤警。"
        ],
        "notes": "",
        "id": "2ab2ab43d1a026ec81cafe5f8687b62e"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "答颖叔",
        "preface": "",
        "paragraphs": [
            "大使莫忧淮上叟，万事付之诗与酒。",
            "若问我家何所营，为比陶潜少三柳。"
        ],
        "notes": "",
        "id": "59c2ab75513aeea56feb67a8de6ab643"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和张文潜晚春  其一",
        "preface": "",
        "paragraphs": [
            "春在亦饮酒，春去亦饮酒。",
            "若问此闲时，便是无何有。"
        ],
        "notes": "",
        "id": "60c1546aeea3a3df336b9c2f43a679f4"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和张文潜晚春  其二",
        "preface": "",
        "paragraphs": [
            "昨日枝头红，鲜鲜染人指。",
            "今朝寻不见，已在污泥底。"
        ],
        "notes": "",
        "id": "a9b664b2c222260236f305388058aff5"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和张文潜晚春  其三",
        "preface": "",
        "paragraphs": [
            "麦颖未黄干，桑实半红湿。",
            "恰得一犁雨，田事正火急。"
        ],
        "notes": "",
        "id": "750869298d132f6f9bc95f3887070660"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和张文潜晚春  其四",
        "preface": "",
        "paragraphs": [
            "人事无如何，多于道傍草。",
            "但问酒有无，莫管老不老。"
        ],
        "notes": "",
        "id": "36f764b5a0079b1cf0ef27243fecb11d"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和张文潜晚春  其五",
        "preface": "",
        "paragraphs": [
            "人生少娱乐，闲日亦有数。",
            "药草正肥时，好望云山去。"
        ],
        "notes": "",
        "id": "579942ef7d72886d39fdd147a83118d1"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和张文潜晚春  其六",
        "preface": "",
        "paragraphs": [
            "风暖燕窠牢，云晴鸟翅健。",
            "物生自有乐，亦各适其愿。"
        ],
        "notes": "",
        "id": "0fedc2a90ac3f1d470e7f4ae9b72528c"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "示诸生",
        "preface": "",
        "paragraphs": [
            "子莫为文学纤丽，须是浑浑有古气。",
            "本源要在养诸中，不然恐汝为时辈。"
        ],
        "notes": "",
        "id": "fcbad1bd01bb994ff74c4f055d1ce899"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "谢张尉",
        "preface": "",
        "paragraphs": [
            "鱼葅乃以玉版名，可将苦酒试光明。",
            "张华陆机勿下筯，盘中恐作霹雳声。"
        ],
        "notes": "",
        "id": "4e5c84a65943de59bdf3d6624a319d70"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送秦漕",
        "preface": "",
        "paragraphs": [
            "以身送客情几何，以心送客情最多。",
            "任意所之无远近，不论山险与风波。"
        ],
        "notes": "",
        "id": "2c1acdcd5cd643bc97ff00f08e4e2e47"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠郑毅夫",
        "preface": "",
        "paragraphs": [
            "摩天羽翮森森齐，胸中壮气蟠虹霓。",
            "区区世俗谁相知，青云歧路看如泥。"
        ],
        "notes": "",
        "id": "c28b086a5f9176ddbe8431c20970769f"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送陈长官赴衡阳",
        "preface": "",
        "paragraphs": [
            "楚天摇落霜风早，山色依依江渺渺。",
            "洞庭水寒帆影孤，雁声正在衡阳道。",
            "君不见屈原憔悴贾生夭，遗恨至今犹未了。",
            "日晚江头船住时，行人莫望江边草。"
        ],
        "notes": "",
        "id": "4b227d41ae5246bbfcfc68f5180a9092"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "南山有奇木赠慎彦邻",
        "preface": "",
        "paragraphs": [
            "人皆患穷饿，子独无寒饥。",
            "子乃何为者，汲汲售于是。",
            "汉之公孙弘，唐之张柬之。",
            "子岂不知此，与世相驱驰。",
            "南山有奇木，荦荦松桧姿。",
            "此木在深山，年代不可知。",
            "烟云终日荫，雨露早夜滋。",
            "一干可为栋，一枝可为榱。",
            "耽耽廊庙中，小大皆可施。",
            "子岂不知此，汲汲将何为。",
            "子其自努力，发愤而忘疲。",
            "孔孟非异域，行者皆可几。",
            "退之虽绝足，大步亦可追。",
            "嗟子之兄弟，与我如四支。",
            "余言子其听，无使我歔欷。"
        ],
        "notes": "",
        "id": "801cdc41c24b03d46119e3fdec6125b4"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "答何楚才",
        "preface": "",
        "paragraphs": [
            "有客能操耒，而舍其良田。",
            "有客善攻玉，而探珠于渊。",
            "二者之是非，子以谓何如。",
            "子乃舍所急，若是其渠渠。",
            "然余有二说，可为不可为。",
            "所为不可者，子家无寒饥。",
            "所谓可为者，奉养之所资。",
            "余此二说者，子当慎择之。",
            "余尝奇子貌，亦尝怜子文。",
            "不能为子谋，嗟哉空云云。"
        ],
        "notes": "",
        "id": "0a0abdbe09bad4ce5fca5b2bcb0c2e98"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "还崔秀才唱和诗",
        "preface": "",
        "paragraphs": [
            "元白有余势，孟韩无困辞。",
            "子美骨格老，太白文采奇。",
            "当时大道久破碎，人人文字萎薾而支离。",
            "天生数子将卓卓，鸱鸮正成群，一鹗摩天飞。",
            "嗟君不与数子共，使君逸气填塞无所施。",
            "我来虽无知，黄金白玉看如泥。",
            "自从诗卷一入手，掣然直上青云梯。",
            "十宵不睡亦不困，厌宾日日关柴扉。",
            "秋风猎猎吹横河，苍天万里生银波。",
            "起来半夜吸一口，睡魂酒病都消磨。"
        ],
        "notes": "",
        "id": "f202265d89ca841ccfaa2ca9efeff37b"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠慎叔良  其一",
        "preface": "",
        "paragraphs": [
            "昔日黑头交，今为白髪叟。",
            "约是三十年，情好于此久。",
            "且待花开时，同把一盏酒。",
            "君看我门前，兼有两株柳。"
        ],
        "notes": "",
        "id": "66e82205495da4f62d70a901349905b6"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠慎叔良  其二",
        "preface": "",
        "paragraphs": [
            "昨日故人来，慰此白颔叟。",
            "两叟忽相见，面色如饮酒。",
            "将此酒色面，抵却春风寒。",
            "饮酒岂易比，欢好良所难。",
            "我已五十八，君已五十七。",
            "人生勿草草，两公须努力。"
        ],
        "notes": "",
        "id": "f20cce46d22c267bd7f4a20bedad3d9e"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠慎叔良  其三",
        "preface": "",
        "paragraphs": [
            "相逢便吐胸中奇，直道而交与世违。",
            "砚席已逾三载共，鸾凰须约一时飞。",
            "嗟予从事于今僻，似子知音自古稀。",
            "好去上书言得失，买臣犹取虎符归。"
        ],
        "notes": "",
        "id": "38a5681123eba9e3cf0620c405433c35"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠卢鲁山  其一",
        "preface": "",
        "paragraphs": [
            "充囊勿用钱，古律长短篇。",
            "子勉如不已，斯文终可传。"
        ],
        "notes": "",
        "id": "110d3d84e555d99713727c493a9eef2c"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠卢鲁山  其二",
        "preface": "",
        "paragraphs": [
            "一诗将两年，不出非空然。",
            "为子有佳行，重为进德篇。",
            "孔孟有常处，四通八达路。",
            "其道甚坦夷，行之莫能御。",
            "夜思而昼行，求至慎勿遽。",
            "存诚防他歧，积微从寸步。",
            "积之能不已，其率可驰骛。",
            "仁义固其常，忠信乃先具。",
            "正直常与游，前却慎勿顾。",
            "所谓气马者，尤宜审其御。",
            "孟子言最详，扬雄亦深悟。",
            "勉之复勉之，子无忽吾语。",
            "凡我今之人，皆欲达其所。",
            "而况乡闾中，待君为处女。"
        ],
        "notes": "",
        "id": "721c296cdc8fe9d434735c10fd7fb9e0"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄秦少游",
        "preface": "",
        "paragraphs": [
            "子用心于我，知者蔡彦规。",
            "彦规今死矣，谁能述所为。",
            "若说子用心，古人如此稀。",
            "顾我不能报，临老形于诗。"
        ],
        "notes": "",
        "id": "8c422be3fc158fec567312b6c95d4429"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠钱思权  其一",
        "preface": "",
        "paragraphs": [
            "好笑两学官，果然作不了。",
            "子去恐无船，我眠幸有草。",
            "君看野田中，闲花亦不少。",
            "昨日有人来，赠我吟诗藁。"
        ],
        "notes": "",
        "id": "a42c7b0b266a3f5821c25e591e19e1a8"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠钱思权  其二",
        "preface": "",
        "paragraphs": [
            "有客叩茅庐，时来见鳏老。",
            "今朝二十七，春风有多少。",
            "共子乐有余，如何醉不倒。",
            "坐中忽索马，归慰亲怀抱。"
        ],
        "notes": "",
        "id": "a6d36ff181f4114180e67dd49962e689"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠钱思权  其三",
        "preface": "",
        "paragraphs": [
            "有客怀刚义，无物能干抱。",
            "堂有白头亲，惟忧甘旨少。",
            "其家十五口，行计亦草草。",
            "也须谋𫗴粥，不可使饥倒。"
        ],
        "notes": "",
        "id": "d38ccccfd1f41308b2e1b0319d164e41"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠钱思权  其四",
        "preface": "",
        "paragraphs": [
            "同室与乡邻，势与他人异。",
            "义当同子去，岂敢徇于利。",
            "但恐登舟时，无以慰亲意。",
            "沽与玉瓮醅，岂烦酒官义。"
        ],
        "notes": "",
        "id": "338aee355bade54b18bd2097583dc275"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠袁评事",
        "preface": "",
        "paragraphs": [
            "今年七十岁，岁岁增康宁。",
            "人闲有寿鹤，天上有寿星。",
            "更若欲齐椿，但看南华经。"
        ],
        "notes": "",
        "id": "da3f9bb47357ac1ad7c9fc4ba580c87d"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "大河上蒋宝文",
        "preface": "",
        "paragraphs": [
            "大河者大事，我辈安足明。",
            "野人好狂言，夫子知本情。",
            "念此有官守，不可从公行。",
            "心方愧古人，渤海之王生。"
        ],
        "notes": "",
        "id": "7477fd3c75b2249682e2652496b523a3"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄王十七丈",
        "preface": "",
        "paragraphs": [
            "舒州怀宁尉，是我丈人行。",
            "两遗小书去，其礼若非抗。",
            "何德称殊礼，胡颜拜首贶。",
            "更致附吟哦，以问公无恙。"
        ],
        "notes": "",
        "id": "81006cd88cc7bbf1bc71eb3e49a4f732"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄张芸叟",
        "preface": "",
        "paragraphs": [
            "豳有张芸叟，言行俱无邪。",
            "摄官为别驾，虢州仍近家。",
            "寄书来报我，便可取其兄。",
            "两缣为一被，同卧复同行。"
        ],
        "notes": "",
        "id": "24ac83fde2122c40b7c7a281630fa46c"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄吴安中",
        "preface": "",
        "paragraphs": [
            "十月十四日，人自江东来。",
            "书询杜微病，粟代陆生梅。",
            "高义有如子，恤病而救灾。",
            "老身将入土，报之何如哉。"
        ],
        "notes": "",
        "id": "e48c7d539e27bac026b8d4a0269ab093"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠魏教谕",
        "preface": "",
        "paragraphs": [
            "酒官幸得风流掾，任贵须沽不须贱。",
            "共君吟笑醉春风，诗似阳春共黄绢。",
            "祝君长作白头吟，台背肌肤冻黧面。"
        ],
        "notes": "",
        "id": "276e990a0ff00a3da45e5cf2f3d02fe7"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠陈诚父",
        "preface": "",
        "paragraphs": [
            "东海陈诚父，回身过山阳。",
            "登时来见我，言恕而行方。",
            "主人太山野，薄意似酒浆。",
            "仍劝客莫饮，恐酒有所伤。"
        ],
        "notes": "",
        "id": "dc8903bc1ab6818a64929531b3ddbfa8"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠张才父",
        "preface": "",
        "paragraphs": [
            "自笑陶潜辈，相逢却论兵。",
            "谁知阵上客，时访郭西生。",
            "喜公抱忠义，顾我非纵横。",
            "今来求笃论，古事聊一评。",
            "奇正要两存，众寡不可轻。",
            "兵间有万变，所慙思弗精。"
        ],
        "notes": "",
        "id": "6d1f4df2d7aa3db10d2b6ca37b387e4e"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠陈纠",
        "preface": "",
        "paragraphs": [
            "子来别我时，送子到巷口。",
            "约去百步地，出巷更引首。",
            "乃与二三子，回所舍依依。",
            "故人情可见，何用送行诗。"
        ],
        "notes": "",
        "id": "10bb28faee50a86255a79ac4a17701ad"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和蒋龙图  其一",
        "preface": "",
        "paragraphs": [
            "公之所设施，道德之余事。",
            "有性给其才，无物蔽其意。",
            "大车积以载，牛刀迎者解。",
            "以要操其纲，以妙观其会。",
            "善誉不尽知，善毁没可讥。",
            "校之古人辈，彼若有所为。",
            "公之所然者，以智不以凿。",
            "其力日以裕，其济日以博。",
            "至于我曹者，使相望相闻。",
            "犹能领官属，携诗叩吾门。",
            "先看陶家柳，次看陶家菊。",
            "茶中许投花，坐上呼燃烛。",
            "顾我为乐叟，勉我以不倦。",
            "我是孟东野，终附郑公传。"
        ],
        "notes": "",
        "id": "62bba1c37a01ce193071d619a58d2d30"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和蒋龙图  其二",
        "preface": "",
        "paragraphs": [
            "鹢口啣波船过猛，樯幔排云北风紧。",
            "耽吟俊老绣衣寒，传诗急使筠筒冷。",
            "诗同使者从何来，谢安枕上吟哦回。",
            "吟哦去望江南雪，雪中往往梅花开。"
        ],
        "notes": "",
        "id": "fecacb118b0abe948a3de6df6cae7506"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和李自明",
        "preface": "",
        "paragraphs": [
            "自明多奇辞，更为奇怪歌。",
            "好共卢仝骑绿耳，吟哦直上昆仑坡。",
            "更令张旭辈，醉中挥笔书嵯峨。",
            "安用呼老子，两脚跨橐驼。",
            "有命得坚疾，无术除沉疴。",
            "一从水木迭用事，肺为废物囚网罗。",
            "而况小暑之后有初伏与大暑，更添热厉兼昏魔。",
            "骨闲赫赤炭丸走，皮上烘炙铁手摩。",
            "有时一屋之内但觉汤火近，不辨镬与锅。",
            "手持匕箸腹先胀，酒到喉咙颜已酡。",
            "青黏漆叶无所用，鸟伸熊顾其奈何。",
            "五脏孰云可湔洗，百骸终恐生虫窠。",
            "脱身难上赤霄路，梦魂忽泛沧溟波。",
            "沧溟尽处是星汉，有人常弄机与梭。",
            "枯槎去后更无客，历历赤桂来经过。",
            "取得良书挂牛角，持将斗柄吞明河。",
            "但把明河吞满腹，不去龙田拾瑶玉。",
            "便控鼇头出海来，霞点云痕在眉目。",
            "起穿两柳行青莎，怪歌使我须吟哦。",
            "吟哦作文非小事，要为法度后世无讥诃。",
            "大抵文章本诸内，归之无憾斯平和。",
            "拟之于经辅之友，精讲明辩相切磋。",
            "君虽病肝，其心可用教。",
            "我虽病肺，心亦不自阿。",
            "日夜思索，已矣老矣，所学亡失多。"
        ],
        "notes": "",
        "id": "1ddece5d6b74830e05c0a572594f69a7"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和倪敦复  其一",
        "preface": "",
        "paragraphs": [
            "一别北轩君，参商与胡越。",
            "先声从西来，尘榻为君拂。",
            "吟行时引头，吟坐即摇笔。",
            "未见问行人，既见惜短日。",
            "缓颊相问劳，剧谈尽忠切。",
            "耳窍虽塞豆，口角自流沫。",
            "崔子祥而论，祝令闵且说。",
            "篱闲菊参差，樽中酒澄澈。",
            "把酒互相劝，投菊两不绝。",
            "客主莫分辨，僮仆亦娱悦。",
            "若比庞公家，妻子不罗列。",
            "悔令唱骊歌，惜不醉寒月。",
            "念子为令尹，行义高突兀。",
            "当官志不回，敛版腰可折。",
            "与俗皆背驰，而慕古遗烈。",
            "竹节生便坚，剑气久已发。",
            "其时东野外，频烦大夫谒。",
            "篇章日相寻，气势谁可遏。",
            "仍携大轴来，使我两目阅。",
            "人事有合离，岁月成恍惚。",
            "逸翮腾方高，骏马足不蹷。",
            "子实不我忘，我亦不子忽。",
            "与之气类同，见之心欲豁。",
            "金城不可破，铁槊不可夺。",
            "择交盖已定，言志亦已合。",
            "布阵诗甚详，挥洒手不歇。",
            "更约临行时，斯言可赠别。"
        ],
        "notes": "",
        "id": "7b20ae46f38d9224d4f2339b14c20610"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和倪敦复  其二",
        "preface": "",
        "paragraphs": [
            "县令醉时花满睫，县令卧时云满榻。",
            "其时北面竹轩凉，雨声霎罢风飒飒。",
            "美人争唱醒酒歌，湿透红绡声未匝。",
            "玉容沃以沉香水，瑶槃冻屑珠玑杂。",
            "魂梦适从何处来，帐中犹把浮云踏。",
            "自说骑鸾向阆风，到时玉洞诸仙合。",
            "只被桃花迷杀人，行顾瑶关忽双阖。",
            "枕上犹能走笔吟，累累吐出珠千蛤。",
            "压倒唐时白与元，两翁相顾如何答。"
        ],
        "notes": "",
        "id": "87b7319e31ea35bf3db258360c632fd7"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "答范君锡  其一",
        "preface": "",
        "paragraphs": [
            "醉中吟问风流掾，酒价太高何日贱。",
            "如何使我典衣沽，诗人未有春衫绢。",
            "诗人有酒不须歌，自有春风四面多。",
            "山阳才吏倪大夫，烦君为我特致书。",
            "正月腊寒犹未去，诸君吟坐待围炉。"
        ],
        "notes": "",
        "id": "92c06b78fd3f474baaf52be798c0a8b6"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "答范君锡  其二",
        "preface": "",
        "paragraphs": [
            "报漫翁，无钱可沽酒。",
            "青衫典不得，黄卷卖不售。",
            "借问公田中，秫米种几斗。",
            "休管将来旱与水，莫为妻儿种粳米。",
            "兄来留下二万钱，送与酒家主人未。",
            "不然何计见春风，空将花插白头翁。",
            "簿书营营几时了，何如载酒访扬雄。"
        ],
        "notes": "",
        "id": "ecbe358e4e9d752b5dc6e337620f120a"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "答范君锡  其三",
        "preface": "",
        "paragraphs": [
            "漫翁俊逸几无偶，安得吟诗类中酒。",
            "却是蓬头枕上吟，不知还有人嗔否。",
            "漫翁春思今如何，但觉新诗老更多。",
            "却应笑我粗豪甚，颇似将军出塞歌。"
        ],
        "notes": "",
        "id": "a623a5221beae8d36528a9ce57c890fe"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "呈周裕之",
        "preface": "",
        "paragraphs": [
            "海陵周裕之，又为淮上客。",
            "来寻南郭路，不见张宜伯。",
            "宜伯在京口，不知谁与游。",
            "时时应北望，只可见瓜州。"
        ],
        "notes": "",
        "id": "68b1dfecd5551e41ae22d00fa14a79b3"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "恨君不作洛阳客",
        "preface": "",
        "paragraphs": [
            "余虽不作洛阳客，自有吟魂兼醉魄。",
            "吟魂醉魄御风行，看尽千花万花色。",
            "宁知洛浦有人留，挽定春衫归不得。",
            "脱身误入嵩山中，山中逢见白须翁。",
            "欢然借我双金童，须臾引入花林中。",
            "乱花深处迷西东，花光照天香薰空。",
            "金盆挹酒双瑶钟，酒酣邀我吟春风。",
            "绀云千丈挥玉虹，搜罗万变穷神功。",
            "有人飞下紫霄峰，酬诗解佩声玲珑。",
            "余方却步不与语，笑余不似郑交甫。"
        ],
        "notes": "",
        "id": "82fa68e79ed5684ea14ac27fc896da7a"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "答钱思权",
        "preface": "",
        "paragraphs": [
            "两个学官位，都来一步地。",
            "青眼与白眼，五日不相视。",
            "子为道涂行，我为刀笔吏。",
            "两者较勤劳，大同而小异。"
        ],
        "notes": "",
        "id": "4ee4480b5cdbecca3232036117ea03d4"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "妾薄命",
        "preface": "",
        "paragraphs": [
            "妾家本住吴山侧，曾与吴姬鬬颜色。",
            "燕脂两脸绿双鬟，有貌有才为第一。",
            "十岁能吟谢女诗，十五为文学班姬。",
            "十六七后渐多难，一身困瘁成流离。",
            "尔后孤贫事更多，教妾一身无奈何。",
            "其时痴𫘤被人误，遂入朱门披绮罗。",
            "朱门美人多嫉妒，教妾一身无所措。",
            "眉不敢画眼不擡，饮气吞声过朝暮。",
            "受尽苦辛人不知，却待归时不得归。",
            "罗衣满身空挹泪，何时却著旧时衣。"
        ],
        "notes": "",
        "id": "d8b9ec256247cae03d6cfd03831af5f5"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "如今",
        "preface": "",
        "paragraphs": [
            "如今八月九月时，吟翁还爱黄菊篱。",
            "及见清风杨柳枝，时时对柳呼酒卮。",
            "头颅半秃牙齿稀，村田未去寻牛衣。",
            "为唱骊驹不及时，主人先道无庸归。"
        ],
        "notes": "",
        "id": "e5932930919b1c45a3e4cf5936e42735"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "梦中作",
        "preface": "",
        "paragraphs": [
            "诗翁吟袖忽翩然，使脱红尘腾紫烟。",
            "一身病骨如生翅，两道银河不用船。",
            "奔星相随趁明月，鸣鸾引去追飞仙。",
            "琅玕树下夜宴起，云童为汲瑶山水。",
            "仍遣诗筒寄阆风，诗筒落下烟霞中。",
            "人闲知是吟哦翁，举头齐望青冥空。"
        ],
        "notes": "",
        "id": "948ff64293aa1065b42c08a59d0aa341"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "谁何哭",
        "preface": "",
        "paragraphs": [
            "谁何哭，哀且危。",
            "白头母，朱颜儿。",
            "儿忽舍母去，母何用生为。",
            "架上有儿书，箧中有儿衣。",
            "儿声不复闻，儿貌不复窥。",
            "谁何哭，哀复哀。",
            "肠未绝，心先摧。",
            "母恃儿为命，儿去不复来。",
            "朝看他人儿，暮看他人子。",
            "一日一夜闲，十生九复死。",
            "君不见昨夜人静黄昏时，含辛抱痛无人知。",
            "其时忽不记儿死，倚门引颈望儿归。"
        ],
        "notes": "",
        "id": "b1fa3826b761d94cea7f07cc1b3b592e"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "客去",
        "preface": "",
        "paragraphs": [
            "客去即吟诗，吟诗即饮酒。",
            "时时进一杯，往往积成斗。",
            "贪忆洛阳花，忘却江头柳。",
            "借问别离客，得似寻常否。"
        ],
        "notes": "",
        "id": "d5909f188e3a7e72637b27ec7b279f86"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "醉中咏牡丹",
        "preface": "",
        "paragraphs": [
            "此花未开时，美子藏深闺。",
            "香心若无有，深浅何由知。",
            "前日花忽开，美人放出深闺来。",
            "春风尽日不相管，鶑是郎兮蝶是媒。",
            "谁将金钱掷西子，笑中不掩燕脂腮。",
            "君王亲执紫金盏，太真又醉白瑶台。",
            "此花万态不可说，莫教容易为尘埃。",
            "我心虽然淡如水，为花一醉何辞哉。"
        ],
        "notes": "",
        "id": "fc896b412c769268bc84f4c2f275b28c"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "杨柳枝",
        "preface": "",
        "paragraphs": [
            "杨柳杨柳复杨柳，舞罢青衫困垂手。",
            "相如病思最多情，沈约才清更酣酒。",
            "君看好鸟鸣枝闲，日与春风问安否。",
            "清明前后峭寒时，好把香绵闲抖擞。"
        ],
        "notes": "",
        "id": "e017132cd096c5325047391ff394829d"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "睡  其一",
        "preface": "",
        "paragraphs": [
            "睡入净域居，梦有殊方乐。",
            "不须泛海装，去采神仙药。",
            "手辟黄金阙，足踏巨鼇壳。",
            "更作西方行，真到昆仑脚。"
        ],
        "notes": "",
        "id": "2c899daeb4c35c69f2d4903880031914"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "睡  其二",
        "preface": "",
        "paragraphs": [
            "人莫嗟劳生，睡者吾一乐。",
            "困来入醉乡，梦去得仙药。",
            "瘦胫鹤伸足，老背龟侧壳。",
            "日出纸窗明，烟霞忽失脚。"
        ],
        "notes": "",
        "id": "62fcd41afc8d638994c0e82fe4dae183"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "醉题友人诗后",
        "preface": "",
        "paragraphs": [
            "可惜两眼青，不见一室白。",
            "为子吟喉干，使我酒面赤。",
            "醉中一夜骑鸾凤，麻姑空敞桃花洞。",
            "南楼下去北轩中，西关放过东臯梦。"
        ],
        "notes": "",
        "id": "a24b4e1ac73c056d0caeb7919fdc765b"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "同门人夜看花示卢鲁山",
        "preface": "",
        "paragraphs": [
            "罢酒已半夜，重来慰幽花。",
            "可惜遭风雨，太半成泥沙。",
            "移坐环其丛，含香嚼其华。",
            "五人摘满手，归来千万葩。"
        ],
        "notes": "",
        "id": "30fa57da717902755e6e862df142475d"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "谢人惠梅花",
        "preface": "",
        "paragraphs": [
            "江南费尽春风力，岭头驿使无消息。",
            "有人赠我一枝花，满面春风与春色。"
        ],
        "notes": "",
        "id": "c8590e1e71cc8366327abc8d78b82778"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "代简招魏君",
        "preface": "",
        "paragraphs": [
            "诗老今朝颇安否，且来同酌一杯酒。",
            "虽无鼓吹相欢娱，自可笑吟相拍手。"
        ],
        "notes": "",
        "id": "03fe15586e5c94824d31e81813f1d77a"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "偶题",
        "preface": "",
        "paragraphs": [
            "轺车使者良苦辛，手持汉节入红尘。",
            "青嶂断时初见日，黄沙飞处不逢人。",
            "妾身安在何足恤，红帘翠幙遮罗裙。",
            "男儿大抵贵忠义，而况委质为人臣。",
            "不忧死节奉王事，但恐偷生为妾身。",
            "妾嫁郎时尚痴𫘤，可惜黄金如土卖。",
            "误将玉体与儇儿，身卧污泥佩兰茝。",
            "无礼无义将奈何，但抱罗衣千万带。",
            "欲令高节比梁鸿，说与墦闲仍不改。",
            "莫嗟远别离，离合良有时。",
            "所愿君自爱，养取胸中奇。",
            "莫恨别离久，愿君自持守。",
            "所守义或非，得之适为丑。",
            "君莫爱妾身，妾以死奉君。",
            "一片玉为面，百尺布裁裙。",
            "子亦当何如，为国爱其躯。",
            "一节死不变，如妾事吾夫。",
            "束带人待行，牵衣未能别。",
            "遗子酒一卮，听我歌三阕。",
            "其一献君寿，白髪为君偶。",
            "其二祝康宁，玉体和而平。",
            "其三无累家，无令妾咨嗟。",
            "不患不富贵，所患入于邪。"
        ],
        "notes": "",
        "id": "824cd0fed13b65bf804c27449ec846a2"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "三月三日作",
        "preface": "",
        "paragraphs": [
            "今朝乃是三月三，三分春色二分去。",
            "一分春色能几多，吟翁老病无如何。",
            "却思翁在秦中时，年少爱游山与溪。",
            "其时人物如神仙，手携酒榼擎花枝。",
            "人不惜钱似痴𫘤，乞者与之见者买。",
            "人人俱著好衣裳，处处纷纷成五采。",
            "山上山前闹如市，人半归时城欲闭。",
            "西溪最是柏坡头，人家占却无闲地。",
            "更有几处入城早，清明上巳踏芳草。",
            "若无疾病与死亡，人家大抵无烦恼。"
        ],
        "notes": "",
        "id": "3dc537f11eb690bce243f27489aacbd1"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "雁从何处来",
        "preface": "",
        "paragraphs": [
            "雁从何处来，正望东南飞。",
            "毛闲认白露，肚下看残晖。",
            "浮云共烟水，日夜为所依。",
            "衡阳是故山，但恐故人稀。"
        ],
        "notes": "",
        "id": "258ca5811b88516a6d5a0bc17e105df0"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "金沙行",
        "preface": "",
        "paragraphs": [
            "关西不雨凡几城，孜孜谁独劳其情。",
            "镇潼太守真贤明，驱车远有金沙行。",
            "春空破碧幢高旌，东风环珮锵瑶琼。",
            "溪翁不钓童不耕，隆隆千里讴歌声。",
            "从容祷罢残霞横，莲花顶上微云生。",
            "云兮云兮云莫停，霈然一洒尘埃清。"
        ],
        "notes": "",
        "id": "46a1af4837a06306c8abcfbd1008aac3"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "梦李白",
        "preface": "",
        "paragraphs": [
            "乌纱巾，紫绮裘。",
            "梦中太白从吾游，陶陶烂醉江山秋。",
            "半夜起来觅不见，头背长安泪如霰。"
        ],
        "notes": "",
        "id": "e23217ead47fdb1ed3e62cfef3389e02"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "好笑南郭翁",
        "preface": "",
        "paragraphs": [
            "好笑南郭翁，白鬓爱杨柳。",
            "如今十月后，犹饮菊花酒。",
            "杨柳色渍面，菊花香渍牙。",
            "喉咙溜香汁，肠胃浮香葩。",
            "所饮几何酒，所吟无限诗。",
            "若言丝与管，便是吟哦时。",
            "心无一事累，意与千古期。",
            "一身成土木，两脚登云霓。",
            "但欲比陶潜，岂肯为杜微。",
            "公有如此客，可不使公知。",
            "更问公安否，且喜公来归。"
        ],
        "notes": "",
        "id": "b20837725033e4d9e6bb06d10510616a"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "观草  其一",
        "preface": "",
        "paragraphs": [
            "一从有意惜庭芜，几日无心到杨柳。",
            "好色尽归帘下翁，余光掬与船中叟。",
            "绀液难从日下干，芳姿易向霜中老。",
            "才到春还车马稀，青青胜却朱颜好。"
        ],
        "notes": "",
        "id": "af3e713e5dcf2aaa1d8da516e62e5e6b"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "观草  其二",
        "preface": "",
        "paragraphs": [
            "山前胜入樵儿手，亦胜江头伴烟柳。",
            "闲中好步陶先生，醉里宜眠郑云叟。",
            "我辟闲阶恨不早，草正茸茸花又老。",
            "人心好恶任不齐，但问青红阿谁好。"
        ],
        "notes": "",
        "id": "56a921f7ffa3d320874db8113a45c5f6"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "观草  其三",
        "preface": "",
        "paragraphs": [
            "观草亦有术，可使无涯际。",
            "谁知帘下情，或有林闲味。",
            "南郭虽如此，东臯亦何异。",
            "便可弃衣冠，闲枕青云睡。"
        ],
        "notes": "",
        "id": "8a4764efd1029c68b6f5920979d272f5"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "绣屏戏呈思权",
        "preface": "",
        "paragraphs": [
            "先生卧内花为屏，锦堆四面红云生。",
            "珊瑚枕上三四更，半醒半醉魂梦惊。",
            "安得仙葩千万英，不是天台是武陵。"
        ],
        "notes": "",
        "id": "3cf905401a6c995f33f7d7163aabfd0e"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "与熊熊作策写诗",
        "preface": "",
        "paragraphs": [
            "此是熊熊策，先题吴季诗。",
            "季自题学书，如此怜吾儿。",
            "季有古人风，怜儿心可知。"
        ],
        "notes": "",
        "id": "c872ff9143638ca0002a75da8eb356ca"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "莫望草",
        "preface": "",
        "paragraphs": [
            "莫望坡头日，日色催行人。",
            "莫望河上草，草色空连云。",
            "云边芳草路，茫然是何处。",
            "行人望不见，草色自如故。"
        ],
        "notes": "",
        "id": "ed471a8b3ae825a905c7454c3d63d2a3"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "书乐陵王伯年太子传",
        "preface": "",
        "paragraphs": [
            "酷哉武成，枉杀乐陵。",
            "一步一杖，遶堂土頳。",
            "投之池中，池水尽赤。",
            "其妃哀号，至死不食。",
            "其指其手，拳不可擘。",
            "九院之后，小尸犹在。",
            "骨碎肉烂，绯袍金带。",
            "一袍有靴，一髻有解。",
            "哀哉呜呼，此儿何罪。",
            "贼人之孤，负人之托。",
            "毒如豺狼，险如谿壑。",
            "身自为孽，其子受之。",
            "扼咽蒙头，连颈横尸。",
            "报应如此，其来勿问。",
            "与其自杀，不容尺寸。",
            "我哀其愚，作为此诗。",
            "永贻厥鉴，勿为险欺。"
        ],
        "notes": "",
        "id": "a15c28001f118e8f6fa58e1907b69ba4"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "哭崔刑部",
        "preface": "",
        "paragraphs": [
            "前年离长安，与公为死诀。",
            "长安门外长乐坡，胸中壮气浑消磨。",
            "其时夜宿灞桥上，梦中勒马犹西望。",
            "江淮之上情愈劳，去年曾寄西山高。",
            "今年今日春将归，春风不似秋风时。",
            "山阳数月雨不止，泥深穷巷行人稀。",
            "忽闻公死终南山，坐中忽过东西关。",
            "黄泉一去几万里，吁嗟公兮何时还。",
            "盂有水兮无食荐，烹有茶兮无酒奠。",
            "魂兮来兮不可知，来若飘风去如电。",
            "报恩之事终有期，未必儒生只贫贱。"
        ],
        "notes": "",
        "id": "cb22622108cede152bcc89cfae92df80"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "哭狗狗",
        "preface": "",
        "paragraphs": [
            "东门园上春风微，醇醇冢上花成围。",
            "醇醇一去不复返，食一盂兮酒一卮。",
            "悲莫悲乎今日，伤莫伤乎旧衣。",
            "思其言而想其貌，吁嗟乎天殇吾儿。"
        ],
        "notes": "",
        "id": "fc7bdf9423a8a406b2c7e736526e698d"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "偶述",
        "preface": "",
        "paragraphs": [
            "罇中一勺水，其味诚淡薄。",
            "尽日设重席，无人与酬酢。",
            "东邻有旨酒，金壶而玉爵。",
            "门前罗轩车，陶陶一何乐。"
        ],
        "notes": "",
        "id": "6666549ca3aa5df4b2cd0ec13745e2c5"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "闵灾词",
        "preface": "",
        "paragraphs": [
            "神地出渊泉，商羊向天舞。",
            "电火烧黑空，雷车震金鼓。",
            "大块噫风吹黄沙，黄沙须臾化为雾。",
            "此时阴气一何盛，蚓嘘云兮鬼啸雨。",
            "雨绳绳兮云蒸蒸，天惨惨兮朝复莫。",
            "嗟尔长淮之民，何生而苦。",
            "方馑而饥，方疫而愈。",
            "乃有此患，普及于汝。",
            "地涌水泉，天降淫雨。",
            "浩浩之势，包山逾阜。",
            "汝居无庐，汝耕无土。",
            "汝口嗷嗷，其谁安诉。",
            "吾闻尧水凡九年，民虽昏垫不失所。",
            "愿我君王发德音，一变悲号作歌舞。"
        ],
        "notes": "",
        "id": "d9ef7db5783154aafd43c54aaf5dfa39"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "复古颂",
        "preface": "",
        "paragraphs": [
            "其难其难，道亦大艰，或缺或完。",
            "战国盗窃，嬴秦暴孽，遗风余烈。",
            "所存几何，枯株之柯，填源之波。",
            "汉得天下，方有学者，其徒盖寡。",
            "孝文孝武，稍稍复古。",
            "仲舒之伍，巉嵒峥嵘。",
            "穷先王经，道乃大明。",
            "西汉之风，与三代同，实儒之功。",
            "晋魏寇雠，学者寖浮，不源而流。",
            "齐梁之闲，斧斫刀剜，大朴益残。",
            "隋唱唐和，元气尽破，为斯文祸。",
            "学者皇皇，赋道大光，六经逃藏。",
            "冶容艳肤，绣衣红襦。",
            "众奔群趋，若大有为。",
            "谓之背驰，终身寒饥。",
            "物不终盛，皇帝有命，万口齐庆。",
            "复明经科，大张网罗，海隅山阿。",
            "麟之奔奔，凤之轩轩，龙之蜿蜿。",
            "会稽之竹，昆仑之玉，牛山之木。",
            "逄蒙执射，伯乐进马，造父御驾。",
            "琴瑟既更，韶音游声，复还于今。",
            "唐虞之谟，夏商之书，其庶几乎。",
            "天下之赋，摧缩消沮，迷失道路。",
            "革万世弊，兴万世利，繄我皇帝。",
            "臣敢不歌，流为大和，百世不磨。"
        ],
        "notes": "",
        "id": "3dd0cbd81d1cf49e7609a394e152e767"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "暴雨",
        "preface": "",
        "paragraphs": [
            "玉女投壶天大笑，千寻火炬当空照。",
            "老龙行迟天忽怒，雷车壮士渹连鼓。",
            "黑鳞铁甲十万许，急把银河倾作雨。"
        ],
        "notes": "",
        "id": "b2701dafba6f7d9704be8484a94d211d"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "思诚斋夜坐",
        "preface": "",
        "paragraphs": [
            "胸中不平气，忽然凌太虚。",
            "无人哭一声，半夜思唐衢。"
        ],
        "notes": "",
        "id": "7cc796a4ee13ea4caccc42d26f55720a"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "逃席",
        "preface": "",
        "paragraphs": [
            "主人虽好事，其来不知几。",
            "胡不筑高垣，胡不关重扉。",
            "不敢直道退，遂由邪径归。",
            "饮过即有疾，何以慰亲闱。"
        ],
        "notes": "",
        "id": "9a37a565a0efc7704d1cc5d524f8edf0"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "有客何为者",
        "preface": "",
        "paragraphs": [
            "有客何为者，不穿亦不凿。",
            "匣中是何物，尘埃渍锋锷。",
            "登山守直道，荆榛与沟壑。",
            "安得百亩田，以就斑衣乐。"
        ],
        "notes": "",
        "id": "44f36878cd8aa9b31a3ed053895d9e2f"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "周长官出二子诗相示",
        "preface": "",
        "paragraphs": [
            "丹山一凤双雏生，十分羽翼三分成。",
            "未能飞奋先能鸣，才鸣不作凡鸟声。",
            "羽毛安得相混并，鹏霄九万当冥冥。",
            "箫韶九奏仪王庭，光华舜旦魁群经。"
        ],
        "notes": "",
        "id": "a3884ef82838fa20a925e5df7c28e3c8"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "又赠二子",
        "preface": "",
        "paragraphs": [
            "周氏二子千人英，余观其诗余辄惊。",
            "浑然骨格已老成，凛乎辞句冰霜清。",
            "不然何以知君名，余知必作诗之精。",
            "今观君诗眉且低，文章老大无人知。",
            "少年便莫相轻欺，丈夫壮气如虹蜺。",
            "古之庸者犹雄飞，青云自有相逢时。"
        ],
        "notes": "",
        "id": "5593f3c9abe3756011998871b67ac840"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "封本堂",
        "preface": "",
        "paragraphs": [
            "物无其实，其名弗至。",
            "实以先之，名以次之。",
            "事无其实，君子弗名。",
            "可表其实，可考其行。",
            "名以表之，行以考之。",
            "信斯名者，斯民可见。",
            "乐斯名者，斯堂可燕。",
            "可燕可歌，使臣之光。",
            "有孚实惠，民悦无疆。"
        ],
        "notes": "",
        "id": "f7893b200822ca11be518af9832a9f48"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "书江氏芝草记后",
        "preface": "",
        "paragraphs": [
            "天门嶪嶪，洞达通彻。",
            "地虽幽阴，明白昭晰。",
            "有来即应，无往弗答。",
            "或旋其日，或逾厥月。",
            "或降吉祥，或出妖孽。",
            "或生美好，或产丑缺。",
            "或使合并，或令分裂。",
            "凡皆若此，其故可说。",
            "人之所喜，神则欢悦。",
            "和气流畅，精粹凝结。",
            "草木受之，形类孤绝。",
            "其无所苟，而不徒设。",
            "爰有江氏，世载其德。",
            "子子孙孙，能敬勿失。",
            "其叔有令，如出诸意。",
            "戮力同心，道路相继。",
            "二十六丧，收敛聚会。",
            "在圉之北，同日俱痤。",
            "迺有二物，以彰厥美。",
            "其一维何，是曰灵芝。",
            "如盖上设，如杠下持。",
            "其色黄紫，其光陆离。",
            "其肉坚厚，弗柯弗衰。",
            "其二维何，是曰连理。",
            "巨干修枝，贯通骨髓。",
            "物不可间，人不得披。",
            "以类考之，不必异本。",
            "其奇若此，其吉勿问。",
            "其恍其惚，其惚其恍。",
            "必寓诸物，以来神贶。",
            "维神之贶，如冈如陵。",
            "有德者胜，德虽可胜。",
            "其心兢兢，则亦可承。",
            "维神之贶，必以其类。",
            "或大其家，或大其世。",
            "敬之戒之，永终厥义。"
        ],
        "notes": "",
        "id": "9234c139fd0cc90fe539c998ef8cc60f"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "新安吕公尚书夫人坟",
        "preface": "",
        "paragraphs": [
            "彼美新安，有水有山。",
            "有坟岿然，百五十年。",
            "爰有曾孙，赤韨朱轩。",
            "来守兹土，以慰斯坟。",
            "扫除必躬，奉祠必亲。",
            "水毛陆产，膋牲上尊。",
            "百物皆具，千兵骏奔。",
            "观者如堵，从者如云。",
            "心追无穷，诚通无垠。",
            "溟漠之魄，恍惚之魂。",
            "如辟其涂，如启其门。",
            "如兴于寝，如作于室。",
            "如出黄泉，如见白日。"
        ],
        "notes": "",
        "id": "cc35f2ec9080356ab05cad8085fc37d8"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "谢秀才晦庵",
        "preface": "",
        "paragraphs": [
            "山有武夷，水有建溪。",
            "有猿有鹤，有庵可栖。",
            "有庵可栖，云乎不归。"
        ],
        "notes": "",
        "id": "e2709f438cd1f2bd555b943c5f69b050"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "哀吟赠蔡子骧女",
        "preface": "",
        "paragraphs": [
            "蔡氏之子，彼仲女者。",
            "考之古今，如仲者寡。",
            "有德之容，有德之性。",
            "所好所习，一出于正。",
            "貌庄而丽，气温而醇。",
            "女子之中，而有斯人。",
            "慈良端厚，内敏而重。",
            "终日寡言，亦不戏弄。",
            "字无难易，所见辄识。",
            "不知此女，从何而得。",
            "读释氏书，欣然有适。",
            "身之所有，皆出自然。",
            "如何不幸，不假之年。",
            "扬州道中，死于六月。",
            "二十七日，暑气酷烈。",
            "二十九日，三更大殓。",
            "形神如生，体亦不变。",
            "其气甚洁，其香甚郁。",
            "附于身者，何用珠玉。",
            "不知此女，而往何处。",
            "杳杳冥冥，云霞烟雾。",
            "世之所有，则维其常。",
            "若斯人者，独秀孤芳。",
            "吾于其母，是为内兄。",
            "哀吟恻恻，慰其死生。"
        ],
        "notes": "",
        "id": "829f01d8c69e80cba5feb2f3be0704e5"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "题淮阴泰山行宫庙",
        "preface": "",
        "paragraphs": [
            "泰山隆隆，作镇于东。",
            "有如配林，在淮之阴。",
            "厥庙维严，厥貌维肖。",
            "斯民奉之，是为别庙。"
        ],
        "notes": "",
        "id": "622bcd9e18fd9ffd3fc5db83a0821bd1"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "登淮阴古城",
        "preface": "",
        "paragraphs": [
            "此城不可名甘罗，淮阴侯国冤忿多。",
            "其气鬰鬰而勃勃，遂令平地生嵯峨。"
        ],
        "notes": "",
        "id": "bf25ae1a1ead8b6029c9d6a95b4e3b0b"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "爱爱歌",
        "preface": "",
        "paragraphs": [
            "吴越佳人古云好，破家亡国可胜道。",
            "昨夜闲观爱爱歌，坐中叹息无如何。",
            "爱爱乃是娼家女，浑金璞玉埋尘土。",
            "歌舞吴中第一人，绿髪双鬟才十五。",
            "耳闻眼见是何事，不谓其人乃如许。",
            "操心危兮虑患深，半夜灯前泪如雨。",
            "假如一笑得千金，不如嫁作良人妇。",
            "桃李不为当路花，芙蓉开向秋风渚。",
            "忽然一日逢张氏，便约终身不相弃。",
            "山可磨兮海可枯，生唯一兮死无二。",
            "有如樗栎丛中木，忽然化作潇湘竹。",
            "又如黄鸟春风时，迁乔木兮出幽谷。",
            "文君走马来成都，弄玉吹箫才几曲。",
            "不闻马上琵琶声，却在山头望夫哭。",
            "去年春风还满房，昨夜月明还满床。",
            "行人一去不复返，不是江山歧路长。",
            "前年犹惜金缕衣，去年不画深燕脂。",
            "今年今日万事已，鲛绡翡翠看如泥。",
            "一女二夫兮妾之所羞，不忠于所事兮其将何求。",
            "蛾眉皓齿兮乃妾之雠，不如无生兮庶几无尤。",
            "喓喓草虫兮趯趯阜螽，靡不有初兮鲜克有终。",
            "鸳鸯于飞兮毕之罗之，人闲此恨兮消何时。",
            "深山人迹不到处，病鸾敛翅巢空枝。"
        ],
        "notes": "",
        "id": "9a839c55cb7fecee32e0a3e55b84eaed"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "一般花下饮一盏",
        "preface": "",
        "paragraphs": [
            "一般花下饮一盏，但是花开不须拣。",
            "乱红乱翠已迷人，犹望桃源回醉眼。"
        ],
        "notes": "",
        "id": "f2435c5125147c809aebc84c91fe1848"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "题寄亭",
        "preface": "",
        "paragraphs": [
            "大抵人闲同一寓，外物之来寓中寓。",
            "主人于尔本无心，谁使之来谁使去。",
            "来时无所增吾悦，去时谈笑亦不辍。",
            "惟有山叟与溪翁，屋里闲云船上月。",
            "一从古往成蹉跎，失之则憾得之歌。",
            "不从平路从风波，或遭陷穽或网罗。",
            "有人啮臂遗其亲，有人之楚复之秦。",
            "侯门洒扫宁苦辛，牛衣涕泣伤贱贫。",
            "谁人衒鬻来上书，谁人乞贷留公车。",
            "谁人入关便弃𦈡，谁思躣马疾其驱。",
            "更有隋时二隠夫，欲将林壑谋金朱。",
            "倒行之辈尤可吁，当时自欲烹其躯。",
            "却是扬雄所性恬，谁须名字学韦贤。",
            "积薪可恨汲生言，不道真风任自然。",
            "自然处者其为谁，以寄名亭如此奇。",
            "俗人所患在失之，安知达者静者心平夷。",
            "达者洞然无所蔽，静者泊然无所累。",
            "无蔽无累无所营，其中主者性与诚。",
            "登斯亭兮观斯名，人闲万事皆可平。"
        ],
        "notes": "",
        "id": "aa5c1dfffc6e5621ee6d3b645f9807d5"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "耳边啼鸟唤不起",
        "preface": "",
        "paragraphs": [
            "耳边啼鸟唤不起，有人醉卧春风里。",
            "被花迷入梦魂中，却上烟霞弄瑶水。"
        ],
        "notes": "",
        "id": "bf006674b634c73f4c1d04d98a79d6f2"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "偶述",
        "preface": "",
        "paragraphs": [
            "淮阴寄食卒为将，南阳闲卧卒为相。",
            "孟轲之道其如何，枉尺如何直寻丈。"
        ],
        "notes": "",
        "id": "ee06fb7d6ed7389f5f857eec339161fa"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "有客不为赋",
        "preface": "",
        "paragraphs": [
            "有客不为赋，而乃求荣阶。",
            "是犹适吴楚，却背东西来。",
            "孟郊从进士，闻者徒相咍。",
            "退之髪已秃，知己其谁哉。",
            "余独谓不然，此事何足哀。",
            "但恐子之道，未足为奇侅。",
            "子歌坚诚好，不为利所回。",
            "得则为颜氏，失则为𬯎孏。",
            "为子歌一阕，为子酌一杯。",
            "余歌为尔宜何歌，余闻日月如飞梭。",
            "但忧其道不到古，穷通之事余如何。"
        ],
        "notes": "",
        "id": "829a60ea13bcd88a475a16fe70697244"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "八月十四夜",
        "preface": "",
        "paragraphs": [
            "有人望月吟太虚，半夜秋风生碧芦。",
            "碧芦风起吹老桂，吟声入月惊蟾蜍。",
            "明夜中秋更好吟，兔肥蟾大桂成林。",
            "桂兔之外有何物，玉池水到中秋溢，秋风刮水如霜滴。"
        ],
        "notes": "",
        "id": "dc0671b542bea97846d1ffd44af1a4a8"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "中秋月下作赠吕秘校",
        "preface": "",
        "paragraphs": [
            "去年中秋月，与子共吟诗。",
            "今年中秋月，与子嗟别离。",
            "前书约相见，颇说中秋期。",
            "夜久风霜寒，对月空相思。"
        ],
        "notes": "",
        "id": "c38b3486b47af14b290aae09682e69bc"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄汝弼",
        "preface": "",
        "paragraphs": [
            "山阳如许大，不与我同住。",
            "翩翩雁与鸿，可惜分飞去。",
            "淮中极清泚，亦有洲与沚。",
            "一雁自安栖，一鸿望江水。"
        ],
        "notes": "",
        "id": "8b236466921f634aa0c174d8b21ed995"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄张宜伯",
        "preface": "",
        "paragraphs": [
            "空中气候何苍苍，风力不劲云不黄。",
            "一冬无雪农家忙，为忧麰麦不丰穰。",
            "若有雪时满引觞，仍将诗去报庾郎。",
            "牢收浙帅厨中羊，恐有剑客过城隍。"
        ],
        "notes": "",
        "id": "24aff22c7e8e1c55aeaf7f67031c02a8"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "渔者",
        "preface": "",
        "paragraphs": [
            "缚竹编茅杂乱蓬，四篱俱是野花丛。",
            "莫道江湖山色好，篱落不禁秋后风。",
            "秋后风从西北起，身上蓑衣冷如水。",
            "夫妻却在钓船中，儿孙走入芦花里。",
            "夫妻不会作活计，辛苦卖鱼沽酒费。",
            "儿孙身上更贫穷，白日无衣夜无被。",
            "昨日前村酤酒处，今朝忽见无人住。",
            "闻道江南地更暖，移舟急望江南去。"
        ],
        "notes": "",
        "id": "75e0c09fb0c44d9a5a0b53e4de74c35c"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "钓者",
        "preface": "",
        "paragraphs": [
            "有人口诵浮云曲，手把潇湘一竿竹。",
            "荻花洲上作茅庵，坐看江头浪如屋。"
        ],
        "notes": "",
        "id": "a4b24119745fb418ea826172c0350ef4"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "渔翁",
        "preface": "",
        "paragraphs": [
            "白髪老翁心似铁，网尽溪鱼犹未歇。",
            "船中浑是卖鱼钱，买酒烹鱼醉明月。"
        ],
        "notes": "",
        "id": "9385a39f46d59d55761de1ce199d0dc7"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "渔父乐",
        "preface": "",
        "paragraphs": [
            "水曲山隈四五家，夕阳烟火隔芦花。",
            "渔唱歇，醉眠斜，纶竿蓑笠是生涯。"
        ],
        "notes": "",
        "id": "4fd92b8f861632e30b008afcf9c0cb4a"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "渔父乐 无一事",
        "preface": "",
        "paragraphs": [
            "见说红尘罩九衢，贪名逐利各区区。",
            "论得失，问荣枯，争似侬家占五湖。"
        ],
        "notes": "",
        "id": "9faee8a96ac687963195933ec8dce23d"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "渔父乐 堪画看",
        "preface": "",
        "paragraphs": [
            "讨得渔竿买得船，归休何必待高年。",
            "深浪里，乱云边，只有逍遥是水仙。"
        ],
        "notes": "",
        "id": "26b073de659f11acc19b2f22460e08e8"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "渔父乐 谁学得",
        "preface": "",
        "paragraphs": [
            "饱则高歌醉即眠，只知头白不知年。",
            "江遶屋，水随船，买得风光不著钱。"
        ],
        "notes": "",
        "id": "68cd13df1177e0c6ddbe30f214f09a1a"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "渔父乐 君看取",
        "preface": "",
        "paragraphs": [
            "管得江湖占得山，白云同散学云闲。",
            "清旦出，夕阳还，不知身在画屏闲。"
        ],
        "notes": "",
        "id": "1d6eef3f69bf57e555e4f9dd0f535c80"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "渔父乐 君不悟",
        "preface": "",
        "paragraphs": [
            "一酌村醪一曲歌，回看尘世足风波。",
            "忧患大，是非多，纵得荣华有几何。"
        ],
        "notes": "",
        "id": "4ecd0f60e4546602b8f4e2355ed28eb4"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "濉阳",
        "preface": "",
        "paragraphs": [
            "尝闻唐李氏，世号为贤妻。",
            "以力营七丧，或谓难庶几。",
            "孰知蔡家妇，其事乃同之。",
            "岂特在中馈，无往而无仪。",
            "孝于其所尊，慈于其所卑。",
            "即知义所在，能终义所为。",
            "我生至此极，我嫁逢百罹。",
            "其属死略尽，其骨俱无归。",
            "身为未亡人，心乃真男儿。",
            "以己任其责，无忘须臾时。",
            "但恐事不济，安知恤寒饥。",
            "乃捐奉生具，而为送亡资。",
            "面不御膏沐，首不加冠笄。",
            "金珠鬻于市，文绣容何施。",
            "更无囊中装，唯有身上衣。",
            "殆将截其髪，幸苟完其肌。",
            "所得盖良苦，所积从细微。",
            "如此十年久，犹以为支离。",
            "日下卜诸良，宅兆相厥宜。",
            "一举十八丧，一旦得所依。",
            "手自植松楸，身亦沾涂泥。",
            "何暇裹两足，但知勤四肢。",
            "居者叹于室，行者泣于歧。",
            "鸟亦助叫号，人思操蔂梩。",
            "冥冥长夜魂，所获喜可知。",
            "鬰鬰佳城中，不为中道尸。",
            "卒办其家事，少慰而心悲。",
            "义深海可涸，行坚山可摧。",
            "孤诚贯白日，幽光凌虹霓。",
            "吾闻古烈女，荦荦非无奇。",
            "一死盖易处，一节亦易持。",
            "至如张氏者，使人尤歔欷。",
            "谁为孝妇传，谁为黄绢碑。",
            "亦有淮上翁，为述濉阳诗。",
            "移书太史氏，无令兹逸遗。"
        ],
        "notes": "",
        "id": "81d8f568a84045329c6592c18d3ed648"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "临卧",
        "preface": "",
        "paragraphs": [
            "临卧更饮一杯酒，自唱仙谣拍双手。",
            "春风欺醉入怀来，留下乱花香一斗。"
        ],
        "notes": "",
        "id": "dec1f1ede7e2b68c6c5b7aef86fce9cd"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "哀哀词",
        "preface": "",
        "paragraphs": [
            "哀哀复哀哀，哀哀至此极。",
            "孤儿与慈母，中路忽相失。",
            "恍惚须臾闲，终日不复得。",
            "谁复坐我堂，谁复入我室。",
            "谁复饮儿酒，谁复哺儿食。",
            "儿饥复谁念，儿寒复谁恤。",
            "耳不闻慈语，目不见慈色。",
            "譬如行路人，日远如一日。",
            "行人犹可期，远道犹可追。",
            "天穷地尽处，一日犹可归。",
            "哀哀复哀哀，此去无尽时。",
            "谁言生离别，不知死别离。",
            "君不见人已闭门鸟已栖，黄昏冢畔孤儿啼。"
        ],
        "notes": "",
        "id": "08dadd813721390ff84ba717aa4ae25e"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "李阳冰篆",
        "preface": "",
        "paragraphs": [
            "书之有古篆，文之有六经。",
            "秦汉而下浸以徙，隶学基路生重扃。",
            "其闲述者亦世出，牛蹄之水才一泓。",
            "先生之志在复古，胸中直气何森森。",
            "独乘骐骥追大朴，执缚浮锐攘欃枪。",
            "手中一笔千万变，天风号令驱雷霆。",
            "蛇蟠蠖屈体既具，鹗立虎视势乃成。",
            "刚柔伸屈有常势，天地之道阳与阴。",
            "杰然出者其势耸，岳仞五千磨太清。",
            "盘然屈者非一屈，黄河九折来沧溟。",
            "庞然一画势自若，老将坚卧中军营。",
            "至于一点亦有象，地丘人目天之星。",
            "先生大体贵淳古，轻轻重重齐权衡。",
            "周家太师负黼扆，高冠大旆朝王庭。",
            "唐虞二帝正揖让，臯夔稷契环两楹。",
            "圣人作乐有大本，剔抉淫卫完古音。",
            "大匠作室以规矩，悉去臲𡰈除斜撑。",
            "专车骨节世不朽，今乃一纵而一横。",
            "巨灵以手遏大难，印入山骨磨不平。",
            "雄恢严毅不可犯，手中常握十万兵。",
            "信乎创字自有说，宜必象形而象声。",
            "天地之大有万象，万象不能遁其情。",
            "呜呼篆法乃如此，大哉刚健纯粹精。",
            "走兽之类为麒麟，飞鸟之类为鹪鹏。",
            "蹊径之类为大路，垣墙之类为坚城。",
            "以德论之为圣人，以法论之为朝廷。",
            "傍睨众字乃可笑，太山之重鸿毛轻。",
            "亡国之主好逸豫，儿女子辈多骄淫。",
            "圣人之后惟孟子，古篆之后唯阳冰。",
            "金浑玉璞天下宝，嗟乎世俗多聋盲。",
            "欲行古道世辄笑，欲言古学世辄惊。",
            "志之所之在一赋，斗筲之器徒易盈。",
            "雕虫篆刻满天下，不矜实行矜虚名。",
            "六经尘土塞高阁，圣人之道成坎坑。",
            "况乎古篆固可弃，胡为独好于先生。"
        ],
        "notes": "",
        "id": "6d85b0c5f38c046d2708578be698721b"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "吊屈平",
        "preface": "",
        "paragraphs": [
            "洞庭湖口君须过，为我回头吊屈平。",
            "楚国谁曾怜直道，湘江依旧寄冤声。",
            "反骚义命贤扬子，作赋讥伤陋贾生。",
            "若是独醒无不可，荷蓑犹可钓而耕。"
        ],
        "notes": "",
        "id": "c877c8f87dbaf72884c9fd330661c1e8"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "重阳日访马存秀才席上寄崔公太守",
        "preface": "",
        "paragraphs": [
            "区区拖损一䌷袍，行到郊居力已劳。",
            "有命自知谁畏祸，无灾可避谩登高。",
            "黄金菊满花情薄，白玉樽深酒兴豪。",
            "尽日使君人不至，渊明吟醉也陶陶。"
        ],
        "notes": "",
        "id": "05b07cceacc9c352aa8bcaa55035900c"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "哭彦规  其一",
        "preface": "",
        "paragraphs": [
            "已矣哀哉死有终，青衫就木未为穷。",
            "义如有枉荣斯辱，事苟无邪蹇胜通。",
            "力致全丧关右帅，泣寻孤榇郭西翁。",
            "精神入梦非生及，使我低颜愧古风。"
        ],
        "notes": "",
        "id": "0940f6ff04301c35322bfddcc97de643"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "哭彦规  其二",
        "preface": "",
        "paragraphs": [
            "初余视子髪垂肩，及至成童便耸然。",
            "忧患缠来成白颔，声名随去入黄泉。",
            "孤甥见恤情非浅，暴骨收藏义可传。",
            "多少文章零落尽，朝廷何处访遗编。"
        ],
        "notes": "",
        "id": "8748188c4b87ffc961d78e68476d72dd"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "哭彦规  其三",
        "preface": "",
        "paragraphs": [
            "与君相得久忘言，晚更倾肠共豁然。",
            "刬尽丘陵平作路，决开沟浍合为川。",
            "古人刎颈终相杀，世俗操心爱脇肩。",
            "六十老翁能有几，却寻旧友向黄泉。"
        ],
        "notes": "",
        "id": "94eae8863cab5c6d9c206ac7d24e3259"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "哭彦规  其四",
        "preface": "",
        "paragraphs": [
            "有时半日两敲门，语罢南窗坐北轩。",
            "意外得文哀绝笔，理中论事酷能言。",
            "须知是物非无本，若论斯人自有源。",
            "不蹈不袭真所性，洪河自古出昆仑。"
        ],
        "notes": "",
        "id": "8f4a6450b104bb12d7d55c8d2b81e042"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "哭彦规  其五",
        "preface": "",
        "paragraphs": [
            "青衫伴我情弥重，白首期君事忽乖。",
            "天下若教俱好义，道傍安得有遗骸。",
            "且将绵盖孤儿寝，谁折荆为稚女钗。",
            "吟至此篇还索酒，更持姜桂坐寒斋。"
        ],
        "notes": "",
        "id": "29ddd93a3c59a6cb75180cd9e1da9a9d"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "哭彦规  其六",
        "preface": "",
        "paragraphs": [
            "我诵千涛喷雪诗，急提笔去写僧扉。",
            "碧芦阴处评文坐，黄菊花时载酒随。",
            "老丈为儿亲送药，衰翁頼子少呼医。",
            "最是秦中葬枯骨，不须铭墓只镌肌。"
        ],
        "notes": "",
        "id": "30463b7d771a5e66cd889040561ed96c"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "哭彦规  其七",
        "preface": "",
        "paragraphs": [
            "道傍有无车马通，朝复莫兮秋且冬。",
            "草头半折木已空，鸟啄噤兮霜与风。",
            "白鸥肚上残日红，一丘莽苍黄昏中。",
            "亦有松陵怨诗否，此时谁访谈玄翁。"
        ],
        "notes": "",
        "id": "b014f3ecbbfc841bb1b2699cc8fd27fa"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠胡大夫",
        "preface": "",
        "paragraphs": [
            "好读奇书好运筹，横刀常赋玉关秋。",
            "铜符正选千兵守，金印犹虚万户侯。",
            "艗趁潮来家易到，龙投池上剑难求。",
            "应须读尽平蛮策，二广封疆近吉州。"
        ],
        "notes": "",
        "id": "9e061c24cc4a2f2c8c8b927ba4e4bad6"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄吕帅  其一",
        "preface": "",
        "paragraphs": [
            "北边控扼重瀛州，虎视鹰扬属壮猷。",
            "尽道胡人新断臂，安知汉将欲舂喉。",
            "为文法度堆青简，奉使勋劳半白头。",
            "六路全秦与全魏，不须野战觅封侯。"
        ],
        "notes": "",
        "id": "e3d5defb4e16ac72753a9a7c4a55eca1"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄吕帅  其二",
        "preface": "",
        "paragraphs": [
            "师屯十万建牙旗，大纛森森重使威。",
            "燕颔将军宜绣帽，龙骧战士爱犀衣。",
            "银鎗作队行春去，蜡炬成林校猎归。",
            "更看铃斋凭几处，文如布阵翰如飞。"
        ],
        "notes": "",
        "id": "fb8c4491639621af176041e70b6dd04f"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄吕帅  其三",
        "preface": "",
        "paragraphs": [
            "胡人勇悍真勍敌，汉将威名重泰山。",
            "隠若金城当一面，横如铁阵控三关。",
            "防秋甲士屯田去，牧马毡裘避塞还。",
            "儒帅著书闲暇否，两淮人物太平闲。"
        ],
        "notes": "",
        "id": "c3d2846d7a4dae0067dfa3ec4b9dc651"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄吕帅  其四",
        "preface": "",
        "paragraphs": [
            "帅臣所统在燕南，事事如窥指掌闲。",
            "仗钺精神堪破虏，搤吭形势正当关。",
            "十洲部分连沧海，一道军声过黑山。",
            "文武非徒尹吉甫，前时方叔已平蛮。"
        ],
        "notes": "",
        "id": "9999611ea5d83769723656693f3274d7"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄吕帅  其五",
        "preface": "",
        "paragraphs": [
            "事皆术内宜谋帅，奇在胸中合运筹。",
            "战士常骑突阵马，将军须养犒师牛。",
            "雅歌坐燕春归塞，缓带行吟月上楼。",
            "且劝主人宜饮酒，边城六月已如秋。"
        ],
        "notes": "",
        "id": "2f64fe76dc3ac2d2363203f07fc2a270"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠刘懋功",
        "preface": "",
        "paragraphs": [
            "李令归来岁月深，池人得子贵其情。",
            "定知县事依前简，还记官曹复旧清。",
            "如问以思谋所贵，能严而恕罚斯轻。",
            "芙蓉水上人相忆，因寄梅花附此声。"
        ],
        "notes": "",
        "id": "4d99a95bdd23e3ed08a0a4cd94de87fc"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠汪判官",
        "preface": "",
        "paragraphs": [
            "庾郎酝藉本仙材，适自王家池上回。",
            "杨柳风前红蜡炬，芙蓉香畔白髯顋。",
            "便摇健笔挥诗藁，仍替衰翁倒酒罍。",
            "说与泗州倪发勾，梦随淮水向东来。"
        ],
        "notes": "",
        "id": "f5a1eaaa877835c95ecc0dfddb4269e6"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠刘合使",
        "preface": "",
        "paragraphs": [
            "荦荦雄名骇世闲，堂堂谁敢举头看。",
            "高谈豹略今无敌，谁污龙泉血未干。",
            "蛮贡急趋金殿肃，胡蹝深入铁山闲。",
            "关中自号诗书将，肯愧齐王在将坛。"
        ],
        "notes": "",
        "id": "6c37da025f0a3b1e60ba5f4136e95bf7"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄路倅",
        "preface": "",
        "paragraphs": [
            "此中可恨恨无山，犹胜纷纷富贵闲。",
            "绿野尽充公好尚，朱门安得水回环。",
            "对云披住云边浪，踏月空行月下湾。",
            "好戴宫纱著宫锦，时时吟去复吟还。"
        ],
        "notes": "",
        "id": "b4e97ad091a289227789c220210ce934"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和范君锡观梅  其一",
        "preface": "",
        "paragraphs": [
            "君看梅艳似何人，不画蛾眉色自真。",
            "冷寄北风淮上雪，暖思南国岭头春。",
            "莫嗔俗眼偏相弃，若比夭桃太不匀。",
            "我共参军同所好，折来酣笑插乌巾。"
        ],
        "notes": "",
        "id": "3d5ab477dbefc8ca7cf7ce79b4b2e30a"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和范君锡观梅  其二",
        "preface": "",
        "paragraphs": [
            "月庭有影终难辨，雪径无香不易分。",
            "江上肌肤新出浴，岭头环珮忽藏云。",
            "少他几幅青罗袂，解与何人绣段裙。",
            "我爱此花真一色，将诗急报范参军。"
        ],
        "notes": "",
        "id": "20642a6e58aed8ed7e6a92879356a083"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和吕秘校观梅  其一",
        "preface": "",
        "paragraphs": [
            "若论君颜色，琼瑶未足珍。",
            "花中谁作偶，物外独先春。",
            "有艳皆归朴，无妖可媚人。",
            "江南看已厌，洛浦种还新。",
            "日晚巫山雨，墙低宋玉邻。",
            "施朱其已伪，傅粉亦非真。",
            "堪把歌诗赠，何辞唱和频。",
            "君篇为第一，便可献枫宸。"
        ],
        "notes": "",
        "id": "fa681fa792c45f60ae7a190c91bbeced"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和吕秘校观梅  其二",
        "preface": "",
        "paragraphs": [
            "寒梅虽淡薄，乃是物之珍。",
            "天与离群性，花前独步春。",
            "江臯多冒雪，山路不逢人。",
            "根本蟠虽久，花趺长自新。",
            "妖姿虽共处，正色愿相邻。",
            "纵使红为饰，何如素是真。",
            "北人殊未识，南国见何频。",
            "须假东风力，春香到紫宸。"
        ],
        "notes": "",
        "id": "0ad5118b3dc2bcd4bf70e959536fe7c0"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄顾瀛州",
        "preface": "",
        "paragraphs": [
            "本朝谋帅得雄刚，气语无邪面目方。",
            "掌握事严持斧钺，咽喉地紧扼豺狼。",
            "铁林猛士新翻阵，幕府奇书旧满囊。",
            "可减边兵三十万，匈奴走入黑山藏。"
        ],
        "notes": "",
        "id": "5d3c1c65b5157942efc3cf6f57a9c0b3"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送倪敦复  其一",
        "preface": "",
        "paragraphs": [
            "手持报简人归后，足步回廊角住声。",
            "但恐舟行随早晚，此时秋色半阴晴。",
            "明朝路向云边望，今夜诗须枕上成。",
            "四壁无灯窗有月，直无老梦到三更。"
        ],
        "notes": "",
        "id": "acb1387827c07450865c3d1cae84275a"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送倪敦复  其二",
        "preface": "",
        "paragraphs": [
            "连朝送客经三日，每夜忘眠约数更。",
            "枕上寻船无梦去，窗间望月有诗成。",
            "莫愁病叟添愁思，为恐行人趁晓晴。",
            "急送村醪追后乘，要教饮处忆南城。"
        ],
        "notes": "",
        "id": "14010c1fe7eae84af434effeea5746b8"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送倪敦复  其三",
        "preface": "",
        "paragraphs": [
            "各自逢人且寄音，仍须南北梦相寻。",
            "已成凫雁分飞势，更值淮湖连日阴。",
            "每论事时于义切，重来别后此情深。",
            "山东定饮登高酒，剩折黄花望我吟。"
        ],
        "notes": "",
        "id": "f7884dc78249989acbbc2eb2fd1a1bc7"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄吕海州",
        "preface": "",
        "paragraphs": [
            "朱轮海上新迎部，玉笋朝中旧立班。",
            "曾屈高风来泮水，宜将老梦到朐山。",
            "霞张列炬红弥野，潮作飞霜白叩关。",
            "三四百州为第一，日华先照郡楼闲。"
        ],
        "notes": "",
        "id": "b364740d8a2e1410160c5487292b0985"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠至几  其一",
        "preface": "",
        "paragraphs": [
            "淮东学士求新范，海角仙人弃旧居。",
            "不用更携扬子酝，但来同噉庾郎蔬。",
            "赤墀待把文章献，黄绶难亲议论余。",
            "泮水宫中方就讲，何烦留下橐中书。"
        ],
        "notes": "",
        "id": "9b495adcc9ca1a764af85a3cbbb199a8"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠至几  其二",
        "preface": "",
        "paragraphs": [
            "西城塔下逢君后，南郭庠中借馆居。",
            "正共孤甥栖暖席，未如老圃灌寒蔬。",
            "直生岂敢嗟年暮，饿死犹惭乞祭余。",
            "六十衰翁如可教，更忙须遗所藏书。"
        ],
        "notes": "",
        "id": "928de15bea629181de16e5b36152d575"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠至几  其三",
        "preface": "",
        "paragraphs": [
            "僧房几载如禅定，州序今来以义居。",
            "直道褐衣犹胜锦，枉身牢鼎不如蔬。",
            "何心敢冀浆先馈，无善兼令岁有余。",
            "最是学文方自讼，只堪把笔教儿书。"
        ],
        "notes": "",
        "id": "f016164f8650a3fc66b2a28f086bf923"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠至几  其四",
        "preface": "",
        "paragraphs": [
            "南州本是诸儒秀，上国宜从大隠居。",
            "别我好留仙竹杖，送君欲献野芹蔬。",
            "所惭下士文章陋，未报诸公礼义余。",
            "若见汝阴前太守，为言迂阔正谈书。"
        ],
        "notes": "",
        "id": "201b15369a1905fb5d402fe6588533c8"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠至几  其五",
        "preface": "",
        "paragraphs": [
            "谁家门外柳双株，满屋清风是我居。",
            "霜后正逢篱下菊，雪前已贮瓮中蔬。",
            "沫流口角耽吟睡，毛坠头心久病余。",
            "努力正如初学辈，老瞳昏涩夜看书。"
        ],
        "notes": "",
        "id": "d249e30c6c4262337bdbe8bee061d7c0"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "复明经",
        "preface": "",
        "paragraphs": [
            "上欲求稽古，天书下四溟。",
            "儒风久湮鬰，诏意乃丁宁。",
            "削剥因唐氏，源流自汉庭。",
            "春秋披日月，易象炳丹青。",
            "礼乐搜潜奥，诗书抉杳冥。",
            "今焉拘注疏，何谓复明经。"
        ],
        "notes": "",
        "id": "bb84cf5b936595590d5c6c346e4c8678"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和蒋龙图",
        "preface": "",
        "paragraphs": [
            "吟翁如共老庄游，物外能齐乐与忧。",
            "鼇背不为三岛客，鱼竿终泛五湖舟。",
            "何须大使诗来问，合使幽人病为瘳。",
            "陶令菊花犹有在，未知肯饮一杯不。"
        ],
        "notes": "",
        "id": "a9510e3f276b1e8233d9bc1eaf69f500"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送吕清叔  其一",
        "preface": "",
        "paragraphs": [
            "人为多情乃送君，余虽不送情更深。",
            "破窗半夜风霜冷，危坐灯前为子吟。"
        ],
        "notes": "",
        "id": "57e58af3a5d219175d2bbccb59d916c5"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送吕清叔  其二",
        "preface": "",
        "paragraphs": [
            "平生志在青云霄，十年不飞藏羽毛。",
            "夫子乃是知我者，吟诗赠子何辞劳。"
        ],
        "notes": "",
        "id": "5a51c12c599342cddee6ef2c8129bf2a"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送吕清叔  其三",
        "preface": "",
        "paragraphs": [
            "匆匆一棹向东行，抖擞空囊无一金。",
            "买鱼沽酒向村市，典却蔡家焦尾琴。"
        ],
        "notes": "",
        "id": "7ec96afbe8e4169ae9b2c93a54e701fb"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送吕清叔  其四",
        "preface": "",
        "paragraphs": [
            "深院吟哦夜半时，须有鬼神听此诗。",
            "吟声往往到明月，淮上有风摇桂枝。"
        ],
        "notes": "",
        "id": "f6e856d48995373fdc1e1b2561ba2a57"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和蒋颖叔  其一",
        "preface": "",
        "paragraphs": [
            "城外人传大使来，吟翁正共客啣杯。",
            "赤帷便记长安道，骏马仍思御史台。",
            "义色可令奸胆破，刚姿不为疾风摧。",
            "公能几日山阳住，待报舟人且倒桅。"
        ],
        "notes": "",
        "id": "d436051f62474e4c5d4cded34d6a692a"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和蒋颖叔  其二",
        "preface": "",
        "paragraphs": [
            "盛德尊光不召宾，玉环星弁自迂身。",
            "北窗卧者陶元亮，大使车中陆子真。",
            "自道老来心逾壮，若论兵后气弥真。",
            "所惭旧学非精义，仰负高风如古人。"
        ],
        "notes": "",
        "id": "882d8c98322884633774f991b3d4f1b4"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送人之洛阳",
        "preface": "",
        "paragraphs": [
            "待到伊川濯尽尘，洛阳城下且留身。",
            "文才得似长沙傅，试问如今有几人。"
        ],
        "notes": "",
        "id": "c85c838adfa7f1c20802f418c75345e6"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄苏子由",
        "preface": "",
        "paragraphs": [
            "午日移阴后，行人罢燕时。",
            "路从西郭去，船值北风吹。",
            "梦里犹回首，心中欲附诗。",
            "从来义如此，两意自相知。"
        ],
        "notes": "",
        "id": "d238e7d93f2f2b9d773fbc387bd016fb"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠慎叔良",
        "preface": "",
        "paragraphs": [
            "我是东臯叟，君居在屋东。",
            "已曾同砚席，最好共耕农。",
            "蕙帐兼栖鹤，篮舆亦带笻。",
            "若评樵采事，须更唤邻翁。"
        ],
        "notes": "",
        "id": "4ccde3effcf997a8db45f9ac522a5a41"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄田大夫",
        "preface": "",
        "paragraphs": [
            "老掾成迂阔，弥年信不通。",
            "白头负高义，病眼想清风。",
            "奉使更三节，题名在两宫。",
            "有人能举类，旧德起淮东。"
        ],
        "notes": "",
        "id": "6821232da644c29273f6908d41d40b6d"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄慎朝奉",
        "preface": "",
        "paragraphs": [
            "一别三千里，俱为六十翁。",
            "日中多俗事，枕上忆清风。",
            "闻子生双凤，看书快两瞳。",
            "以囊仍贮果，寄我厥苞红。"
        ],
        "notes": "",
        "id": "968fcaa47172bc79e5ac85a7dbe92fd3"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄张景修",
        "preface": "",
        "paragraphs": [
            "东南未回客，行乐又经年。",
            "吴市花朝酒，松江月夜船。",
            "穷阎无屋住，广殿有诗传。",
            "若论平生事，无如任自然。"
        ],
        "notes": "",
        "id": "965a384620558b39e8dcea0d9f78d920"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄朱博士",
        "preface": "",
        "paragraphs": [
            "吴有朱夫子，相知凡几年。",
            "心怜闭门叟，书附过江船。",
            "行已为人表，文应许世传。",
            "临风有余诲，时复慰皤然。"
        ],
        "notes": "",
        "id": "98b6b138cfa2ff8ef35e95532fba1c9a"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和李闳中",
        "preface": "",
        "paragraphs": [
            "幕官真有道，野叟是何人。",
            "被此新诗赠，兼之古意醇。",
            "若论今古事，前是老农身。",
            "谁谓芙蓉客，能来相顾频。"
        ],
        "notes": "",
        "id": "4a29ef3159a33b6d5ab303bf30982375"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送王潜圣  其一",
        "preface": "",
        "paragraphs": [
            "前日喜重来，今朝复送回。",
            "出门无仆马，为子走风埃。",
            "远客有诗赠，短亭无酒杯。",
            "南州虽得士，东观却遗才。"
        ],
        "notes": "",
        "id": "ea5d49cfebe360c23053ae04c1a96bb7"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送王潜圣  其二",
        "preface": "",
        "paragraphs": [
            "一自渡江津，茫然不记春。",
            "船谙淮上月，马惯洛阳尘。",
            "可去问唐举，未须惭买臣。",
            "终令旧关吏，还似弃𦈡人。"
        ],
        "notes": "",
        "id": "b88b233c1013e678ce43c4991aae05be"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送王潜圣  其三",
        "preface": "",
        "paragraphs": [
            "两翅慢如云，倦飞归故林。",
            "褐夫怀有玉，贫女叹无金。",
            "北阙报初罢，南陔情更深。",
            "升堂拜亲后，先看白头簪。"
        ],
        "notes": "",
        "id": "7ee91cf6d8fa0d139eb263f9af695f2b"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送王潜圣  其四",
        "preface": "",
        "paragraphs": [
            "南北倦游客，离家几问津。",
            "文随年共老，名与德俱新。",
            "射策谩稽古，抱关犹误亲。",
            "穷通只如此，宁愧断机人。"
        ],
        "notes": "",
        "id": "5dae918fb7be77d0a95b2f07400f3a4c"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送李守",
        "preface": "",
        "paragraphs": [
            "千兵州将已严装，犹入西庵曳绣裳。",
            "坐燕起来中酒色，行春归后落花香。",
            "难酬高义情弥重，欲述余恩事更长。",
            "但看楚人遮道处，草头垂泪湿残阳。"
        ],
        "notes": "",
        "id": "701158e55628340ee3b88e4ba9056ebd"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄林虙",
        "preface": "",
        "paragraphs": [
            "昔者淮南使，刚中辅以和。",
            "生前无所苟，身后事如何。",
            "有子泣枯草，无人诵蓼莪。",
            "林公为不死，下客谩悲歌。"
        ],
        "notes": "",
        "id": "27da1790a53cbdfb9cc3c837cbe32acc"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送蒋宪  其一",
        "preface": "",
        "paragraphs": [
            "节用黄金诏紫泥，皇华仍赋使臣诗。",
            "三千里路争迎送，五十州官待指挥。",
            "尽解累囚南到日，却寻急传北归时。",
            "趣装亦有明珠否，八树成林桂一枝。"
        ],
        "notes": "",
        "id": "8e38372b93691e88fc36d041a84bb207"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送蒋宪  其二",
        "preface": "",
        "paragraphs": [
            "远服兵刑事可知，全吴分野有星移。",
            "汉家诏使登车后，蜀道忠臣叱驭时。",
            "山色迎来城到近，桂香随去马行迟。",
            "梅林亦是公家管，广帅应须寄北枝。"
        ],
        "notes": "",
        "id": "ff403ef43ad70f3689620227dc4424dc"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和蹇受之 诗",
        "preface": "",
        "paragraphs": [
            "出乎志者莫如诗，商也能言得自谁。",
            "雅颂汉时犹未远，风骚齐后若何衰。",
            "翰林飞去秋鹰健，工部行来老骥迟。",
            "亦有孟韩联句好，姓张员外合肩随。"
        ],
        "notes": "",
        "id": "16d0efb47a091ebc2fb641ffd3cc5ab3"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和蹇受之 笛",
        "preface": "",
        "paragraphs": [
            "清而劲者笛为奇，哀绝孤高更不卑。",
            "日暮谁人凭楼处，月明离妇捣衣时。",
            "何烦作赋摅师愤，最好倾心破主疑。",
            "一弄便能歌怨曲，唐衢义哭合相随。"
        ],
        "notes": "",
        "id": "cbbc73239546455ec58462c78b7cb833"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和蹇受之 醉",
        "preface": "",
        "paragraphs": [
            "醉乡恍惚在空虚，若论真恬世所无。",
            "坐客任贪清者圣，今人何作古之愚。",
            "宜教侧帽穿花过，更好敲门趁月沽。",
            "谁似陶潜最潇洒，篮舆归去不须扶。"
        ],
        "notes": "",
        "id": "e01eacd8b3fdb723e7696fe985bca74d"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和蹇受之 笑",
        "preface": "",
        "paragraphs": [
            "笑乐真情岂可诬，乐而不笑是何拘。",
            "日中无事逢棋局，春后有花兼酒壶。",
            "轻侠儿前抚手掌，滑稽传后掩髭须。",
            "江南陆俊还安否，乞与笻枝使自扶。"
        ],
        "notes": "",
        "id": "c2bc4ac16d2463d62c581acd26ba78aa"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "谢赵朝散",
        "preface": "",
        "paragraphs": [
            "一识明侯二十年，老农依旧未归田。",
            "学无所得成迂阔，义有其终尚爱怜。",
            "下笔自书青竹汗，上樽仍附玉山泉。",
            "如斯厚意难空饮，待折梅花配酒船。"
        ],
        "notes": "",
        "id": "668440b4f172a157400622c85ca6d2a0"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "谢秦少游",
        "preface": "",
        "paragraphs": [
            "讲罢潮沟吟绿槐，手持铜钵待相陪。",
            "青瞳好客难留住，白足高僧又带回。",
            "今日许寻陶令菊，明年约寄陆生梅。",
            "庞公妻子方炊黍，且报舟人莫起桅。"
        ],
        "notes": "",
        "id": "e41a9b46a6f520a24912c7729b37ca31"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送李漕",
        "preface": "",
        "paragraphs": [
            "淮上衰翁何所为，有人宽厚误相知。",
            "光华奉使方行部，款密成书更附诗。",
            "在泮饮时常睠睠，乘轺过日倍迟迟。",
            "缘公礼义如斯重，好寄梅花近北枝。"
        ],
        "notes": "",
        "id": "f8dd40bada48f753905a4a65bad2572d"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送云鹤山人",
        "preface": "",
        "paragraphs": [
            "倦鹤寻流水，闲云归故山。",
            "青囊书在否，留取教人闲。"
        ],
        "notes": "",
        "id": "70c3c40b708c5ed9255f05069cdb0c4e"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和孙元规资政游园  其一",
        "preface": "",
        "paragraphs": [
            "禁烟娱乐且须频，二月风光特地新。",
            "料得壶中无俗客，更闻歌者尽阳春。",
            "酒来花下斟琼液，茶向松闲碾玉尘。",
            "应笑谢安空寂寞，东山终日为何人。"
        ],
        "notes": "",
        "id": "da25b9059cae2cf8be6805aeeef6ea45"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和孙元规资政游园  其二",
        "preface": "",
        "paragraphs": [
            "红作帘帷翠作裀，随轩歌舞一时新。",
            "未知醒者何如醉，且向樽前莫负春。",
            "烟重柳梢寒蘸水，日高花径暖生尘。",
            "自从三月芳菲后，误入桃源又几人。"
        ],
        "notes": "",
        "id": "339f425fb19839ec57d13ae215d4f67b"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和孙元规资政游园  其三",
        "preface": "",
        "paragraphs": [
            "竹为篱落水为邻，草碧花红一径新。",
            "尽日欢声连绿野，满城和气入韶春。",
            "歌姬汗湿眉闲翠，舞妓香生袜下尘。",
            "酒阵诗兵皆大敌，未知元帅属何人。"
        ],
        "notes": "",
        "id": "7b4102c3dc83f11be4ce736ade3b2d6d"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠玉师失鹦鹉  其一",
        "preface": "",
        "paragraphs": [
            "淮边羁思岭头云，绀彩腾时电影奔。",
            "一日恰如时辈事，十年空负主人恩。",
            "良因外貌贪驯性，何况中心狎巧言。",
            "他日雕笼如再养，玉环金鏁铁为门。"
        ],
        "notes": "",
        "id": "cec6a5dc6726dbcf731ba55e3170dd11"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠玉师失鹦鹉  其二",
        "preface": "",
        "paragraphs": [
            "淡烟白浦月黄昏，倚遍阑干空倚门。",
            "接翅定思云外侣，偷栖应望水边村。",
            "尽传世上新诗去，惟有笼中旧物存。",
            "便是却来休更养，不能成事只能言。"
        ],
        "notes": "",
        "id": "f9965e0e993e6ce0cf6325eec8ba9841"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "谢蒋颖叔  其一",
        "preface": "",
        "paragraphs": [
            "赤帷大乘皇华使，鸣玉锵金访教官。",
            "红旆缓摇春日晚，清风先入泮宫寒。",
            "一瓢郑叟醉初醒，五柳陶翁卧不安。",
            "便著青衫迎谢傅，更无茶果荐杯盘。"
        ],
        "notes": "",
        "id": "1af71deba5234dec11b418b1130ea86b"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "谢蒋颖叔  其二",
        "preface": "",
        "paragraphs": [
            "吟翁未去水云闲，坐假虚名屈上官。",
            "忽似仰山心貌竦，更思言事骨毛寒。",
            "绣衣自可招黄绶，星弁须来对鹖冠。",
            "莫怪开门迎候早，今冬无雪卧袁安。"
        ],
        "notes": "",
        "id": "1a7d3f0f977ee1a5ef93038bfba90e87"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "泣谢陈德任",
        "preface": "",
        "paragraphs": [
            "义重江湖叟，情施墟墓闲。",
            "孤魂慰长夜，老泪湿衰颜。",
            "一奠方铭骨，三年更倚山。",
            "更分心两处，恍惚自收还。"
        ],
        "notes": "",
        "id": "810211a9ccb6af74d70c9fc3c8c97577"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和汤令",
        "preface": "",
        "paragraphs": [
            "所幸生平世，甘于贫与疴。",
            "被誉嗤杜簿，挟勇耻荆轲。",
            "已恨逢君晚，无辞教我多。",
            "野芹容一献，更索采樵歌。"
        ],
        "notes": "",
        "id": "3adba0c16c0f75432113c4c89a78303f"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "召汝弼",
        "preface": "",
        "paragraphs": [
            "外府新雠校，问君来不来。",
            "春随流水远，日被落花催。",
            "烦子神仙御，尽予贤圣杯。",
            "何时松径下，同坐踏苍苔。"
        ],
        "notes": "",
        "id": "4644918562c44abaca89dd4db05ddea8"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赈饥篇赠程守  其一",
        "preface": "",
        "paragraphs": [
            "楚有循良守，流民萃一方。",
            "薪蒸温病骨，菽粟饫饥肠。",
            "永欲充编户，无心忆故乡。",
            "恩深何以报，惟有一炉香。"
        ],
        "notes": "",
        "id": "ec6d547b17fb0a42d79a10496ec5de33"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赈饥篇赠程守  其二",
        "preface": "",
        "paragraphs": [
            "乞得诸仓粟，流民获所依。",
            "已燃薪御冻，仍用楮为衣。",
            "病骨蒙新暖，羸肌复旧肥。",
            "故乡虽有屋，此处可忘归。"
        ],
        "notes": "",
        "id": "33c359a69a939226c58a48ff357d637e"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送山阳宰高奉议",
        "preface": "",
        "paragraphs": [
            "大夫归旆暖摇春，正好浮淮向汴津。",
            "一片青山迎去棹，两隄芳草伴行人。",
            "当官事业今弥劭，满橐文章老更新。",
            "记取吾乡蒙实惠，吟翁亦是旧编民。"
        ],
        "notes": "",
        "id": "e7708e218cc1a47603c700ad42e37b81"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送吴坦求",
        "preface": "",
        "paragraphs": [
            "清风门外客移船，南郭衰翁但惘然。",
            "未吐赤心无限事，重寻皓首几何年。",
            "茶须饱饭吞甘溜，酒便空心注玉泉。",
            "醉倒淮东郑云叟，吟哦声调入云烟。"
        ],
        "notes": "",
        "id": "605a6ecab5f21154d10b141862f8ef74"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠颖叔",
        "preface": "",
        "paragraphs": [
            "一从西郭恩初重，又至南庠义更深。",
            "自恨杜微无所听，若忘龚遂是何心。",
            "已知霜露情弥感，更值淮湖气作阴。",
            "昨夜起来无月色，谁知我为蒋公吟。"
        ],
        "notes": "",
        "id": "bc33e0d48ab46539bdbd354fe7808052"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "答李闳中节推",
        "preface": "",
        "paragraphs": [
            "王家池上芙蓉客，曾把新诗赠野人。",
            "不道形骸成土木，却言风月长精神。",
            "凡禽易识甘题凤，野兽难分误比麟。",
            "努力唱歌酬不得，枉教白雪落红尘。"
        ],
        "notes": "",
        "id": "f5dea29b61aa2937550b1e211ad9eb2b"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和沈判官",
        "preface": "",
        "paragraphs": [
            "精神满腹其才裕，清白当官所性存。",
            "国士正居王俭府，野人未识李膺门。",
            "诗筒便恐传新句，酒席方陪饮上樽。",
            "从此定须怀贱叟，他时来访我儿孙。"
        ],
        "notes": "",
        "id": "99d8998571f87410bb017926f11b1c52"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "谢蔡子骧",
        "preface": "",
        "paragraphs": [
            "好客重来直上厅，庞家妻女合炊秔。",
            "名言一坐令谁听，老病双瞳为子明。",
            "有道长官方就禄，无能司户欲归耕。",
            "如斯出处俱平易，义理难时即共评。"
        ],
        "notes": "",
        "id": "a93254d2de74e9659f7a88b58e4e5e96"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄朱至机  其一",
        "preface": "",
        "paragraphs": [
            "云出无心鹤倦飞，还家欢笑彩为衣。",
            "雪醅为寿酒初熟，玉脔供甘鱼正肥。",
            "侍燕每操笻杖去，看花常御板舆归。",
            "故人愿子无穷庆，莫使淮南音信稀。"
        ],
        "notes": "",
        "id": "f4948dce4d52495c99b975137909cf89"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄朱至机  其二",
        "preface": "",
        "paragraphs": [
            "六十诗翁爱幅巾，清江濯尽洛阳尘。",
            "若无野客来同巷，合有山僧去作邻。",
            "醉卧不知云到枕，吟行唯许鹤随身。",
            "眼看富贵真如梦，说到穷通定笑人。"
        ],
        "notes": "",
        "id": "fadf8ed60f0ff656ad84d6f78e10bc06"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄颖叔",
        "preface": "",
        "paragraphs": [
            "南郭茶杯菊未香，西簷老柳觉疏黄。",
            "家无县令双凫舄，梦有仙人五色羊。",
            "梅信易传来岭北，雁书难附过衡阳。",
            "定知远俗怀公义，若说威名背负芒。"
        ],
        "notes": "",
        "id": "4dd0800416d3b2be4a002a4bd3d5acce"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送娄六秀才",
        "preface": "",
        "paragraphs": [
            "趋时之悔真良说，枉己之徒信厚颜。",
            "学者渊源当似海，丈夫持守要如山。",
            "挺然特起麟孤角，鄙矣谁窥豹一斑。",
            "为子临行双泣下，白头人倚夕阳关。"
        ],
        "notes": "",
        "id": "45ef692f1fbb4b68a358167a69a5cfb7"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和杨守清容堂",
        "preface": "",
        "paragraphs": [
            "赤县堂名清与容，主人兼得古人风。",
            "此闲便是烟波上，何处更寻山谷中。",
            "志激懦贪无弊俗，诏宣宽大有余功。",
            "若将全德评今昔，应笑陈蕃郭令公。"
        ],
        "notes": "",
        "id": "da40c8dc05e0c5eb5498e59d06b1259e"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "书狄梁公传",
        "preface": "",
        "paragraphs": [
            "李氏山河势若蓬，手提长剑截长虹。",
            "请将唐室中兴事，可比汾阳再造功。",
            "直道不为邪党败，逆鳞深得诤臣风。",
            "儒生若有逢时幸，未必勋劳尽在公。"
        ],
        "notes": "",
        "id": "38910926135c7dd9c658d273456d0ffc"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "夜赏春寄敦复",
        "preface": "",
        "paragraphs": [
            "莫道山阳官苦辛，大夫未是不闲人。",
            "昼来琴上披寻曲，夜入花闲点检春。",
            "拖袂带归香满袖，回灯引去蝶随身。",
            "高才自有风流格，吟作吴谣事最新。"
        ],
        "notes": "",
        "id": "2172a095f427cc5ee94f5ae9b704ae85"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "戏答君锡酣战之句",
        "preface": "",
        "paragraphs": [
            "檄书插羽来何速，铁骑成林势未分。",
            "北垒噉声雄似虎，南营杀气猛如云。",
            "阵前剑客投犀袂，帐外歌姬曳绣裙。",
            "且待挥兵酣战罢，却行三舍避将军。"
        ],
        "notes": "",
        "id": "68b07226082e6aec326a03555c439335"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和崔刑部凭栏",
        "preface": "",
        "paragraphs": [
            "伏读凭栏意，私心辄慨然。",
            "圣徒须企圣，贤党必思贤。",
            "主上方高枕，民闲正息肩。",
            "使君当自逸，治状已光前。"
        ],
        "notes": "",
        "id": "22c130d730f1543070b6596b0047916f"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "示汝弼",
        "preface": "",
        "paragraphs": [
            "十载交情义有余，离群还叹索然居。",
            "一番思我须成梦，每度人来定寄书。",
            "此日相从尤款密，他时何处觅迂疏。",
            "回来径哭青墩墓，莫向南城问旧庐。"
        ],
        "notes": "",
        "id": "f37682690c4262f9573d608d46675e08"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和汝弼",
        "preface": "",
        "paragraphs": [
            "芦叶啣来逢北雁，筠筒信断候南风。",
            "看回白马残阳后，吟尽闲云落月中。",
            "酌水何时寻陆子，寄裙前日为梁鸿。",
            "孟光多谢闺房秀，醉酒亡缯是我翁。"
        ],
        "notes": "",
        "id": "c813ef530c73b8c31640bfd4bbb6ee0e"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "呈敦复",
        "preface": "",
        "paragraphs": [
            "朝奉清心自皎然，应将外物比腥膻。",
            "诗歌与性相娱乐，声色因丧永弃捐。",
            "有义睠余东野旧，无能留子北窗眠。",
            "殷勤为釂陶家酒，更送甆杯与竹牋。"
        ],
        "notes": "",
        "id": "92787c78ee69f9218a80cfef212433df"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "代书寄次翁",
        "preface": "",
        "paragraphs": [
            "病叟虽迂阔，交情自不疏。",
            "喜逢归去客，为谢寄来书。",
            "入幕评文后，临川视事余。",
            "携壶吟两柳，还梦野人居。"
        ],
        "notes": "",
        "id": "82de68372122a4fe1413185ab430a6db"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "上蒋公",
        "preface": "",
        "paragraphs": [
            "公如郑相怜穷士，我在所知韩孟闲。",
            "下客心形浑是木，高贤礼义欲齐山。",
            "十年用力人谁及，百计酬恩事总艰。",
            "投笔若从班定远，横戈先出玉门关。"
        ],
        "notes": "",
        "id": "4b6d933991126e1088464d5565ece423"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和路朝奉退居",
        "preface": "",
        "paragraphs": [
            "彼美东南隽，尧时作外臣。",
            "有何归去物，全得老来身。",
            "一节都无变，平生总是真。",
            "勇于罗守退，甘似庾郎贫。",
            "士望今谁耦，儒林旧绝伦。",
            "其心醇是本，以德厚为珍。",
            "避盗抽园笋，容奴取库银。",
            "时情付流水，外物尽浮云。",
            "久矣谋闲坐，谁乎愿要津。",
            "书藏万卷好，诗换一筒新。",
            "聚道为家法，分粮恤外姻。",
            "清风还楚部，余惠在江民。",
            "藉草宜兰佩，穿松称鹿巾。",
            "鲙材须活鲤，羹剂要香莼。",
            "日暖花村路，风温荇浦春。",
            "耽吟白居士，沈醉李仙人。",
            "骥凤鸣来久，驹雏教已驯。",
            "义终光国史，名自压朝绅。",
            "顾我愚而陋，烦公爱以仁。",
            "深恩无报处，北望正劳神。"
        ],
        "notes": "",
        "id": "fc642f82b49ecb416b828b1e17499ee5"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送至机",
        "preface": "",
        "paragraphs": [
            "闭门有幸藏衰病，策杖无因奉俊游。",
            "绳缠筋骸方就枕，火烧皮骨正思秋。",
            "览君健句如逢药，慰我孤怀胜凭楼。",
            "见说束装行未得，梦魂先到楚江头。"
        ],
        "notes": "",
        "id": "df7701a726eb70253a39d7c96f48bcf2"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄路倅洪泽阻水  其一",
        "preface": "",
        "paragraphs": [
            "黄金宫阙紫瑶关，鹓鹭思陪玉笋班。",
            "仙仗好教凫舄去，客槎却在斗牛闲。",
            "有为义对霜涛涌，无敌诗同铁阵闲。",
            "谁报京师群弟子，先生吏隠鬓毛斑。"
        ],
        "notes": "",
        "id": "bf1f9cf6361e5103e3317f3ec1fc53ca"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄路倅洪泽阻水  其二",
        "preface": "",
        "paragraphs": [
            "莫教容易过龟山，多少人心愿复还。",
            "更有南城黄绶客，但吟西户绿杨闲。",
            "才经浊汴无澄浪，且趁清淮洗醉颜。",
            "安得就公歌一曲，缓吟迟步夕阳湾。"
        ],
        "notes": "",
        "id": "5ae587771ddb91e93213154734c7d6f6"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和潘朝奉邹国公配飨",
        "preface": "",
        "paragraphs": [
            "丹书一下人神庆，美矣先朝贵孟公。",
            "能与百王兴漏典，长令万国仰遗风。",
            "躬为独行生无禄，道配弥高祭有宫。",
            "孰谓阔迂穷至死，正而穷胜枉而通。"
        ],
        "notes": "",
        "id": "83499cd9a021e288228ec7001814d744"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和路朝奉新居  其一",
        "preface": "",
        "paragraphs": [
            "世俗纷纷事总虚，诗翁今作逸人居。",
            "勤穿东地缘栽竹，喜占明窗为著书。",
            "近市好赊春肆酒，就淮仍买晚罾鱼。",
            "忽撑小艇来西郭，不问皆知访仲车。"
        ],
        "notes": "",
        "id": "9290d7b698f0135aa220e3d2a26df8ef"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和路朝奉新居  其二",
        "preface": "",
        "paragraphs": [
            "诗翁爱酒典衣沽，六子将孙侍燕居。",
            "正要白家醇酿法，不须刘德伪金书。",
            "厨经雪后炊无黍，门近淮濒食有鱼。",
            "何以献公寻一物，庾郎三韭载盈车。"
        ],
        "notes": "",
        "id": "e66c90bf39156769dc9d7214044c1e0f"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和路朝奉新居  其三",
        "preface": "",
        "paragraphs": [
            "昔也闻名诵子虚，今来白颔隔城居。",
            "新诗解道论头句，旧客仍移把臂书。",
            "北郭高风真隠豹，南州循政喻烹鱼。",
            "归时见说临川路，父老争留太守车。"
        ],
        "notes": "",
        "id": "8cbcd52d4e822867feba8e83b0a812e6"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和路朝奉新居  其四",
        "preface": "",
        "paragraphs": [
            "陈傅门前客姓徐，有何智术佐闲居。",
            "接簷俛仰令遮雨，缚竹纵横为架书。",
            "趁雪𣃁田移草木，和湾汲水贮龟鱼。",
            "上元已过清明近，更约寻花不用车。"
        ],
        "notes": "",
        "id": "0feb5c231cb9eafaff347de99394ea63"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和路朝奉新居  其五",
        "preface": "",
        "paragraphs": [
            "谁家住处近田庐，朝奉抽簪就退居。",
            "竹叶已成新岁酒，梅花未领故人书。",
            "呼童解袂扪饥虱，趁日开箱曝蠹鱼。",
            "一似散仙闲到夜，卧屏仍看五云车。"
        ],
        "notes": "",
        "id": "63098802cd2d2a9be7f140178a817665"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和路朝奉新居  其六",
        "preface": "",
        "paragraphs": [
            "坐想堂前弄白须，蒲茵笋席正高居。",
            "彩衣六子傍供膳，锦髻诸孙自教书。",
            "爱士主人新置榻，清身太守旧悬鱼。",
            "更吟整斗论头句，胜却西庵诗一车。"
        ],
        "notes": "",
        "id": "03f003a7fc6ff6bb633ca6064d72711c"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和路朝奉新居  其七",
        "preface": "",
        "paragraphs": [
            "不辨时人直与迂，浊缨且喜近淮居。",
            "朝衣脱后常耽睡，野史修时或借书。",
            "恨乏青山供采药，爱看白鸟伺吞鱼。",
            "东园卖酒花开近，待看诗翁倒载车。"
        ],
        "notes": "",
        "id": "40cc09e5f1c8c775c39ebad649a064a7"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和路朝奉新居  其八",
        "preface": "",
        "paragraphs": [
            "簿领脱来如一梦，身名全后喜宁居。",
            "生来自信无非义，世上何缘作谤书。",
            "所养有源数大水，其贤可乐比嘉鱼。",
            "愿公八十为更老，玉币三招乃就车。"
        ],
        "notes": "",
        "id": "725c84924a581fef9b2e9c11df75c6e8"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和路朝奉新居  其九",
        "preface": "",
        "paragraphs": [
            "自是平时大隠徒，何须水宿与山居。",
            "都无长物垂空橐，却有闲房聚逸书。",
            "近见雪消思野蕨，遥呼船问忆江鱼。",
            "卸帆便去寻村酒，醉使儿孙推鹿车。"
        ],
        "notes": "",
        "id": "19bb2f96ef2afd67ce78663644974b82"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和路朝奉新居  其一○",
        "preface": "",
        "paragraphs": [
            "身著练袍履用蒲，鹖冠鸠杖称郊居。",
            "家中但乏青囊印，坐处便看黄卷书。",
            "赁屋为无扬子宅，休官非为武昌鱼。",
            "长年不出何妨事，况是门悬致仕车。"
        ],
        "notes": "",
        "id": "54ce74ab5fde97e2a77ff5bb7c42e837"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和路朝奉新居  其一一",
        "preface": "",
        "paragraphs": [
            "夷白先生好对庐，醉吟处士作邻居。",
            "幅巾自去呼樵父，蜡屐何时访竹书。",
            "坐想高谈摇麈尾，情知相谇跨鲸鱼。",
            "更怜同姓陪罇酒，胜却荀生得御车。"
        ],
        "notes": "",
        "id": "4f91501346b121bb5eeafda05015830b"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和路朝奉新居  其一二",
        "preface": "",
        "paragraphs": [
            "路家巷口是何渠，半似城中半野居。",
            "已退白仙常按曲，未归陆俊谩传书。",
            "雪消墙外逢挑菜，日暖门前见捕鱼。",
            "更有花闲行处乐，旧时歌舞愿随车。"
        ],
        "notes": "",
        "id": "26c22dd96dba1093656f21f453f305ea"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和路朝奉新居  其一三",
        "preface": "",
        "paragraphs": [
            "好养玄猿共鹤雏，茅茨盖屋竹闲居。",
            "家无越使千金橐，腹有齐臣四部书。",
            "一自临川登画鹢，便烦别驾掌铜鱼。",
            "吟哦还作诗仙退，恰似骖鸾凤驾车。"
        ],
        "notes": "",
        "id": "2376696811b971a32cf11a6304cd203d"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和路朝奉新居  其一四",
        "preface": "",
        "paragraphs": [
            "世闲诗淡郑云叟，寿且安宁陶隠居。",
            "爱酒自开浮蚁瓮，耽诗如好换鹅书。",
            "箨冠戴后搘笻竹，鹤氅披来控鲤鱼。",
            "学作蓬莱吟醉客，何须驷马驾安车。"
        ],
        "notes": "",
        "id": "ce83324571a97a842e7c4630c3e0d6cf"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和路朝奉新居  其一五",
        "preface": "",
        "paragraphs": [
            "西庵翁上北城隅，为望临川旧守居。",
            "所恨足无双翅舄，但将诗代一函书。",
            "甥教洗游多沽酒，妻使磨刀细切鱼。",
            "洒扫待公来献寿，亲扶杖履醉升车。"
        ],
        "notes": "",
        "id": "5a797106ea853280c1d9e79d87900c8c"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送路倅  其一",
        "preface": "",
        "paragraphs": [
            "所居有本能行义，此去无人不恋恩。",
            "情似绿波长送棹，梦如飞絮忽随轩。",
            "帐前旧学千余子，橐里新文数万言。",
            "何日从君温故业，待操几杖问渊源。"
        ],
        "notes": "",
        "id": "808b396be3e1ccc8d254e266d8f9593f"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送路倅  其二",
        "preface": "",
        "paragraphs": [
            "我曹初作彩衣郎，白纻先生正擅场。",
            "大笔可堪专簿领，远图终恐用文章。",
            "清淮绝唱新盈卷，绿髪奇篇旧满囊。",
            "此去功名都未测，公年方永力方强。"
        ],
        "notes": "",
        "id": "603e80fe48f65d3f748184f5eb7f7b43"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和石宣德五柳亭",
        "preface": "",
        "paragraphs": [
            "五柳神君气貌端，所希所向静而安。",
            "每思往行投闲地，肯逐时情慕热官。",
            "秫酒易醒风户猛，葛巾难卧月窗寒。",
            "也应种得东篱菊，好置篮舆自在观。"
        ],
        "notes": "",
        "id": "bc8f91fb68590a20e1dc97a214663519"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送秦漕",
        "preface": "",
        "paragraphs": [
            "昭昭所性详而辨，坦坦其行乐且恬。",
            "公义已令淮部肃，清风更入朔方严。",
            "行无瑕颣孤标耸，养有根源数器兼。",
            "犹使樵夫来教我，樵歌为述古人谦。"
        ],
        "notes": "",
        "id": "f5c5d7c38b28dde4444b776d877c0ffc"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送宫教郎朝奉",
        "preface": "",
        "paragraphs": [
            "博士高才御点名，往陪群俊盍朝簪。",
            "门颁锦诏先生入，帝锡绨衣后殿深。",
            "设坐宫官严绛帐，执经王子肃青衿。",
            "尧亲已被钦文化，更倚师谟称上心。"
        ],
        "notes": "",
        "id": "db87ca04ba2456050fa49fb98398878f"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送李宪  其一",
        "preface": "",
        "paragraphs": [
            "使臣车用赤帷裳，帝选明侯重岭阳。",
            "后乘未离淮分野，先声已遍越封疆。",
            "宜教廉吏心如水，但恐贪夫背有霜。",
            "大抵当官须去害，人闲所在有豺狼。"
        ],
        "notes": "",
        "id": "34d9c9f8d4917ba9a75c6c2d16ac0f05"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送李宪  其二",
        "preface": "",
        "paragraphs": [
            "五船鸣鼓待严装，且赴双莲旧燕堂。",
            "不用水沈薰紫绶，过梅林后一身香。"
        ],
        "notes": "",
        "id": "558d38d3318aa0916461e1a1335543a8"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送程守  其一",
        "preface": "",
        "paragraphs": [
            "楚人相唤守河梁，鸣角楼前驻画樯。",
            "未肯放船来北渚，且教载酒去东堂。",
            "倾城和气传芳草，沿路清风配绿杨。",
            "见说新班名玉笋，赤墀登对待冯唐。"
        ],
        "notes": "",
        "id": "b11a0549bfe201c527fce04b2f4cf5f5"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送程守  其二",
        "preface": "",
        "paragraphs": [
            "闻道西城欲解船，病翁怀抱更骚然。",
            "将心已附诸生辈，策杖难随庶老肩。",
            "负义本非今世俗，报恩终愧古人贤。",
            "不才自讼无他技，合作诗歌更百篇。"
        ],
        "notes": "",
        "id": "2ae566085ccf24f9eea90b57e995d2bd"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送人从军",
        "preface": "",
        "paragraphs": [
            "古来雄隽是从军，问罪残羌正有名。",
            "黑槊将陪黄钺帅，银鎗队拥铁林兵。",
            "十州假息恩涵覆，百载逋诛事贯盈。",
            "首恶更应囚巨轞，壮图难议请长缨。",
            "须空大漠迁降虏，好决洪河刷逆城。",
            "报国主人心更勇，西山勒颂得班生。"
        ],
        "notes": "",
        "id": "7005ba974419d338f897af1c60664f55"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠山翁",
        "preface": "",
        "paragraphs": [
            "耳听人言似不闻，心于时事若无分。",
            "一生已是青山物，更欲将身换白云。"
        ],
        "notes": "",
        "id": "852db906d68dca970eef0f16416fa909"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "山翁答无分之句",
        "preface": "",
        "paragraphs": [
            "身边外物虽无语，事到中心自有分。",
            "莫道山翁头似雪，心如剑戟气如云。"
        ],
        "notes": "",
        "id": "46b054273b519786ec1d6c0f4868e537"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "谢张才甫笻竹杖  其一",
        "preface": "",
        "paragraphs": [
            "老来无物可搘颐，正要一茎筇竹枝。",
            "满袖清风秋月淡，陶潜遶遍菊花篱。"
        ],
        "notes": "",
        "id": "40358ee411d107cb247c7a34834c5e50"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "谢张才甫笻竹杖  其二",
        "preface": "",
        "paragraphs": [
            "手中忽把一枝笻，称我逍遥林下风。",
            "不是西征车上物，临行自合与诗翁。"
        ],
        "notes": "",
        "id": "1171a194c1b9f50f04ff09ad4a7423b1"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "戏呈魏评事  其一",
        "preface": "",
        "paragraphs": [
            "北斋有酒夜开门，独酌灯前酒一樽。",
            "只被诗魔无处避，待教醉魄战吟魂。"
        ],
        "notes": "",
        "id": "4d0b50e0e28a9e4f1797e5e0b28201a4"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "戏呈魏评事  其二",
        "preface": "",
        "paragraphs": [
            "我向灯前置酒杯，南轩北户一时开。",
            "如今正是花时节，且放春风数路来。"
        ],
        "notes": "",
        "id": "c65f9e6706dc420be134b9dd9cd9735f"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "戏呈魏评事  其三",
        "preface": "",
        "paragraphs": [
            "紫府瑶关夜更深，阿谁闲醉洞中春。",
            "呼童去问烟霞事，只见桃花不见人。"
        ],
        "notes": "",
        "id": "f886fdde43f487828a56d0b2ae9b8942"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄江子和",
        "preface": "",
        "paragraphs": [
            "为问江行辈，何时访白须。",
            "老怀何所慰，得子寄来书。"
        ],
        "notes": "",
        "id": "0c0517592b5c0364f9182536362e588a"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和路太博",
        "preface": "",
        "paragraphs": [
            "莫教竹马误群儿，谢守行春未可知。",
            "落尽梅花寒食近，却应桃李怪来迟。"
        ],
        "notes": "",
        "id": "c9aaaf92ae95d0d3289af8c2ab422ac9"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "谢颖叔",
        "preface": "",
        "paragraphs": [
            "能歌白雪公常事，不醉黄花我几曾。",
            "一绝便胜书一纸，情知高义过刘弘。"
        ],
        "notes": "",
        "id": "270512b578a81eb544a13fcfd787cb42"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄王观文",
        "preface": "",
        "paragraphs": [
            "扁舟欲泛湘江月，亦泛洞庭湖上春。",
            "十年此意逢今日，且喜洪州有主人。"
        ],
        "notes": "",
        "id": "6997af674b6f3ca7287b67b55d312aea"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "别崔刑部",
        "preface": "",
        "paragraphs": [
            "黄金何日上燕台，致主犹轻乐毅才。",
            "便是功名未如意，报恩宁肯惜重来。"
        ],
        "notes": "",
        "id": "c033e42fa9c261682cc726d3b69777a3"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送秦少游",
        "preface": "",
        "paragraphs": [
            "叟罢耕耘妾罢机，匆匆人意甚牵衣。",
            "可怜数里笙歌地，但见一番杨柳稀。"
        ],
        "notes": "",
        "id": "b5c31a9daf5f717134a37b228e010272"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送慎彦邻赴举",
        "preface": "",
        "paragraphs": [
            "天子诏多士，喜君为此行。",
            "美璞必三献，大禽终一鸣。"
        ],
        "notes": "",
        "id": "02ba0636ca7103363a3dcf8eb9f94a1b"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄蔡子骧",
        "preface": "",
        "paragraphs": [
            "为报庐陵客，逢人且寄声。",
            "不知无恙否，何日到南城。"
        ],
        "notes": "",
        "id": "6119d0c2646698e4afcaa06bd9abd86e"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送管久中",
        "preface": "",
        "paragraphs": [
            "半开醉眼天方晓，急遣诗筒去已迟。",
            "别恨离愁无尽处，青山绿水有穷时。"
        ],
        "notes": "",
        "id": "fc667355ea731fd87d25624a6de322f0"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠郑毅夫",
        "preface": "",
        "paragraphs": [
            "致主跻民道未完，白衣卿相且盘桓。",
            "龙头已是输君早，更向麒麟阁上看。"
        ],
        "notes": "",
        "id": "7a480bdb725a28c37cc833a0f2140cdd"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "戏答何楚才酒肆",
        "preface": "",
        "paragraphs": [
            "身在尘埃气在云，丈夫贫贱岂须论。",
            "且为韩信淮阴事，休著相如犊鼻裈。"
        ],
        "notes": "",
        "id": "0dfd00d6bd542c3d8a20a0f06d517086"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和张文潜晚春  其一",
        "preface": "",
        "paragraphs": [
            "留春是芳草，送春宜柳花。",
            "日长花正乱，谁倚阑干斜。"
        ],
        "notes": "",
        "id": "0b714b4f1db280a864feaba1c552a7a9"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和张文潜晚春  其二",
        "preface": "",
        "paragraphs": [
            "问花开何迟，问花底急飞。",
            "人闲惜花少，阆苑等花归。"
        ],
        "notes": "",
        "id": "57ebca4e15b714507e9bd41e5aedc424"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和张文潜晚春  其三",
        "preface": "",
        "paragraphs": [
            "易贮千寻水，难藏一点春。",
            "也须几杯酒，还似送行人。"
        ],
        "notes": "",
        "id": "5af11a15c0139d1a4620a54490ef1e3f"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和张文潜晚春  其四",
        "preface": "",
        "paragraphs": [
            "渡水衣须扱，穿林手自披。",
            "经春脚力软，但恐上山迟。"
        ],
        "notes": "",
        "id": "25801fe3cb37eaf20407cc927c62716d"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "二老寄朱广微  其一",
        "preface": "",
        "paragraphs": [
            "二老相思又隔年，僧窗闲坐复何缘。",
            "吟翁最好盐城住，时把歌诗付酒船。"
        ],
        "notes": "",
        "id": "2be80df6cfad21856387588fd93fadb6"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "二老寄朱广微  其二",
        "preface": "",
        "paragraphs": [
            "寄声切问朱监利，对面勤询刘贵池。",
            "或见广东程使者，为言收得寄来诗。"
        ],
        "notes": "",
        "id": "9e3e1812c77e11ac4eae1921fa299782"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送曾子开",
        "preface": "",
        "paragraphs": [
            "扬子江头风正寒，行人莫叹渡头难。",
            "江头杨柳岂常在，但向江头洗眼看。"
        ],
        "notes": "",
        "id": "e02f6940131a0e76e5a0592e55300952"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送慎彦邻",
        "preface": "",
        "paragraphs": [
            "只知北海鹏将化，不谓丹山凤正栖。",
            "却忆吴江桥上月，共君长啸入云霓。"
        ],
        "notes": "",
        "id": "d7ebda715a881911e05f78d0a18c32f8"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "呈舒信道",
        "preface": "",
        "paragraphs": [
            "淮干风起木枝摇，颔下甆瓯一尺高。",
            "我是折薪扶耒手，中丞且莫笑麤豪。"
        ],
        "notes": "",
        "id": "aba94ee66b862d10bb3a10dea231195e"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "呈张敏叔",
        "preface": "",
        "paragraphs": [
            "子善居官事可宗，淮西声誉接淮东。",
            "皆知所识明无敌，两主斯文敏有功。",
            "丽赋总应输老匠，清诗恰好送秋风。",
            "便乘急棹辞谯守，酌酒仍吟塞上翁。"
        ],
        "notes": "",
        "id": "e5392fcf9f079405b1c4dc02163d46d0"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠探花郎",
        "preface": "",
        "paragraphs": [
            "采花车骑似游龙，未入桃园先阆风。",
            "衫上十分新染翠，衣闲一点半开红。",
            "身如骥子无双俊，人报鼇山第几宫。",
            "便是醉仙何处去，上林园在五云中。"
        ],
        "notes": "",
        "id": "7664f0208fcd2b734b46f7dacd954314"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄吕秘校",
        "preface": "",
        "paragraphs": [
            "淮上诗盟不可寻，诗筒来往负初心。",
            "风花雪月虽无限，留待他年共子吟。"
        ],
        "notes": "",
        "id": "54d8e47e1f37aa4d48b8447fc48ca614"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠余进士",
        "preface": "",
        "paragraphs": [
            "江南风物清温好，关内河山气势雄。",
            "更看蜀中山水秀，一时兼取作吟翁。"
        ],
        "notes": "",
        "id": "c886d68e0bd2fe0d6c4bbcced13c14cf"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄王潜圣",
        "preface": "",
        "paragraphs": [
            "谁言急景似飞梭，我把光阴欲快磨。",
            "却想残春笑君处，无何有路觅君多。"
        ],
        "notes": "",
        "id": "017a508b11b783bc4e96c17477809dd9"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "答范君锡",
        "preface": "",
        "paragraphs": [
            "有人惠我一枝花，五彩妆成千万葩。",
            "蜀纸写诗酬国艳，吴缾汲水贮香霞。",
            "半酣酒色从人赠，尽带春风入我家。",
            "醉倒吟翁君不见，儿童偷与插乌纱。"
        ],
        "notes": "",
        "id": "5692e8a26854ddc59b0be6d123433a8e"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "上胡先生",
        "preface": "",
        "paragraphs": [
            "昨夜重思太古音，确然独抱一张琴。",
            "因何不听吾夫子，枉被雕虫累到今。"
        ],
        "notes": "",
        "id": "193204713a646fd2d16e4c9793e6fd49"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和潘朝奉",
        "preface": "",
        "paragraphs": [
            "大人高调我旁酬，韵欲更时更少留。",
            "待学鸾歌声已嗄，将追骥乘老而遒。",
            "晓随帆去云连海，莫望潮来月满洲。",
            "须道诗翁非世俗，年家情义几时休。"
        ],
        "notes": "",
        "id": "a9505dd593f46b9457689fd35dcf99ae"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和吕秘校  其一",
        "preface": "",
        "paragraphs": [
            "董子书帏正寂寥，阮君何事顾吾曹。",
            "两篇有若双琼赠，八句多于一字褒。",
            "莫恨潘安头早白，须知郢客调弥高。",
            "鸾凰岂是尘埃物，待看青云振羽毛。"
        ],
        "notes": "",
        "id": "017d750c73ee1a7b903dcefa4f600616"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和吕秘校  其二",
        "preface": "",
        "paragraphs": [
            "王子如今未梦刀，不须感慨论官曹。",
            "寝郎悟意犹为相，鄠尉知名固可褒。",
            "嗟尔岁华何太速，顾予儒业若为高。",
            "四诗已有重笺意，肯学区区郑与毛。"
        ],
        "notes": "",
        "id": "a0c8a95bf4d0abf24fda06088ea474fa"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和吕秘校  其三",
        "preface": "",
        "paragraphs": [
            "东平心事本雄豪，何必才名独慕曹。",
            "学比今儒醇且奥，诗如古义刺而褒。",
            "邹之夫子诚堪叹，霸者将军未足高。",
            "贤杰固当谋远到，莫论山岳与鸿毛。"
        ],
        "notes": "",
        "id": "8f88aa889167bb7179ca24b8636d9c14"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和吕秘校  其四",
        "preface": "",
        "paragraphs": [
            "能建功名是俊豪，区区时辈乃儿曹。",
            "班超投笔宁无志，樊哙横行谢见褒。",
            "兵法每羞孙膑诈，将才惟爱武侯高。",
            "他年不负东平约，待假偏师入不毛。"
        ],
        "notes": "",
        "id": "4946cd12d3538946856f2fd95198fcc9"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和吕秘校  其五",
        "preface": "",
        "paragraphs": [
            "我谓君才似楚骚，文章自可作清曹。",
            "但持古道徐而待，莫顾时人毁与褒。",
            "水以源深流自远，竹因根老节弥高。",
            "如今且作东山卧，万事纷纷比一毛。"
        ],
        "notes": "",
        "id": "04b0e4f44d97a236c54571ca02b20a90"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和吕秘校  其六",
        "preface": "",
        "paragraphs": [
            "东平夫子困徒劳，又著青衫诣选曹。",
            "州县颇闻舆论屈，朝廷当用诏书褒。",
            "囊中莫把诗编去，辇下方虞纸价高。",
            "曼倩若教为近侍，舍人须愧古无毛。"
        ],
        "notes": "",
        "id": "d2ed9185b52e323d5982855561a60f31"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和吕秘校  其七",
        "preface": "",
        "paragraphs": [
            "方今天子急贤时，不信王通愿已违。",
            "梅福九江虽好遁，陶公八翮亦难飞。",
            "世排韩愈为文僻，客顾扬生载酒稀。",
            "多谢好诗来赠我，晓斋歌诵暮而归。"
        ],
        "notes": "",
        "id": "a7b5fc93166d0c6e2fdbc4c1ed70f1dc"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和吕秘校  其八",
        "preface": "",
        "paragraphs": [
            "汾上儒生又续诗，阳春巴调本相违。",
            "聊因扣角摅深愤，安得摩天逞快飞。",
            "陶氏弄琴乖俗甚，井丹持刺出门稀。",
            "有时入市谋甘脆，怀橘携壶即便归。"
        ],
        "notes": "",
        "id": "a08221d6c1ba0abdc4113bb88f8ff86a"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和吕秘校  其九",
        "preface": "",
        "paragraphs": [
            "太平儒者好吟诗，鼓腹而歌事岂违。",
            "顾我才华常患少，喜君辞翰动而飞。",
            "不忧陋巷箪瓢罄，惟恐兰亭唱和稀。",
            "更约山翁同一醉，梅花将谢燕将归。"
        ],
        "notes": "",
        "id": "25809cec77c7a788df9884576b05a035"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "和吕秘校  其一○",
        "preface": "",
        "paragraphs": [
            "吾道穷通自有时，功名岂便与心违。",
            "摩天未逐溟鹏奋，歛翅尚如篱𬸘飞。",
            "鸣凤卜迟君莫笑，玉山醉倒事何稀。",
            "梅花将谢剩沽酒，待向花前倒载归。"
        ],
        "notes": "",
        "id": "5290e13ac6892ff7f33a28a8c70faaca"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠蔡子骧二子",
        "preface": "",
        "paragraphs": [
            "凤子能双举，新从日下回。",
            "日边是云雾，却带越书来。"
        ],
        "notes": "",
        "id": "f67fa9b6901305e5f5d896d7f27907e6"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "答崔汝弼",
        "preface": "",
        "paragraphs": [
            "忽对苍髯叟，谁吟老柳枝。",
            "岂无解印日，兼是省官时。",
            "子实安于命，吾何戏以诗。",
            "如能少施设，亦可慰余思。"
        ],
        "notes": "",
        "id": "7d90382e3f4ab3e9f5d36a5b8f394041"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "答魏老  其一",
        "preface": "",
        "paragraphs": [
            "满面春风醉落晖，满头红艳带花归。",
            "醉眠自有风流格，不是无人为解衣。"
        ],
        "notes": "",
        "id": "996c0a7d93bfd419807314750c8f64ae"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "答魏老  其二",
        "preface": "",
        "paragraphs": [
            "一片山中云自飞，葛巾有酒琴无徽。",
            "陶公自是秋风客，不见黄花未肯归。"
        ],
        "notes": "",
        "id": "73d3afab5684baaa79b3e84229423dba"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "答杨存中",
        "preface": "",
        "paragraphs": [
            "出郭人来又换诗，七香官酒杏花枝。",
            "我诗却恐春风惜，莫使春风度度知。"
        ],
        "notes": "",
        "id": "dfd1a392cc9c8cf459644026371ac390"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "谢张先生出示铁笛",
        "preface": "",
        "paragraphs": [
            "南阳张老本仙才，铁笛其形亦怪哉。",
            "辄莫片时吹便已，凤凰非独待箫来。"
        ],
        "notes": "",
        "id": "bebc9917b63f1fa36b65d5510505070c"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "上林殿院次公  其一",
        "preface": "",
        "paragraphs": [
            "身虽老矣心弥壮，义必为之世所谙。",
            "新著绣衣行殿内，又骑骢马使淮南。",
            "升堂避席非常礼，就室迂身共燕谈。",
            "更问熊熊与老老，应咍稚女拜而参。"
        ],
        "notes": "",
        "id": "5d90e45d024f1bc75f01450c5d643ef2"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "上林殿院次公  其二",
        "preface": "",
        "paragraphs": [
            "一从缙笏垂绅后，所至官曹不苟拘。",
            "皓首积成高世义，赤心倾在逆鳞书。",
            "温如冬日人之望，严载秋霜使者车。",
            "以爱以威无不济，恩从城市入田庐。"
        ],
        "notes": "",
        "id": "eed6a5263c9563832e47e3136638c7b4"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "上林殿院次公  其三",
        "preface": "",
        "paragraphs": [
            "衰翁大半白髭须，活到明年六十余。",
            "未死须为治河说，此生难就赈饥书。",
            "西庵共坐诸僧榻，南郭亲逢大使车。",
            "记得偶同诗韵否，淮东使者亦嗟歔。"
        ],
        "notes": "",
        "id": "6708a76c566edde5c54666f20453d6e5"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "上林殿院次公  其四",
        "preface": "",
        "paragraphs": [
            "老身如坐白云山，人日登高我自闲。",
            "莫道此心无乐事，未知何日有愁颜。",
            "月将寒影投书幌，菊遣秋香过竹关。",
            "悔不醉时篱下卧，和花和蘂一时攀。"
        ],
        "notes": "",
        "id": "bbb6510fab8f37561d1026fd1ee5b19c"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "上林殿院次公  其五",
        "preface": "",
        "paragraphs": [
            "闭门老子卧游山，心去穿云身自闲。",
            "平地散仙曾有号，坐曹为吏亦何颜。",
            "吟诗著屐都无齿，探月开门更不关。",
            "酒后爱逢花后发，花枝好向醉中攀。"
        ],
        "notes": "",
        "id": "ca1d0e1202745b5ec0b13883b910d6d8"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "上林殿院次公  其六",
        "preface": "",
        "paragraphs": [
            "老怀秋思各思山，绿髪儿童事事闲。",
            "感物但搔头上雪，呼人莫笑镜中颜。",
            "篮舆自可来尝酒，芒屐犹能去渡关。",
            "玉井有花高百尺，秦王宫女许谁攀。"
        ],
        "notes": "",
        "id": "f89171fe10e383a816bef5b1ba774c4d"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "上林殿院次公  其七",
        "preface": "",
        "paragraphs": [
            "三叹枉教陪一唱，诗仙争肯伴樵夫。",
            "金刀刮尽尘埃气，玉水洗成冰雪肤。",
            "涸胃已慙搜思竭，干喉兼觉出群麤。",
            "余篇只等功成后，留和棹歌寻五湖。"
        ],
        "notes": "",
        "id": "3c6c5d616d09d2cb275cc322e150822e"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "上林殿院次公  其八",
        "preface": "",
        "paragraphs": [
            "两人外迹本相疏，何故孤孤为病夫。",
            "未报已慙公面目，有情顾入我肌肤。",
            "将身荷负嫌躯小，引臂镌镕要骨麤。",
            "尽力吟哦吟不尽，此时寒雨满淮湖。"
        ],
        "notes": "",
        "id": "4e42dad4b3f7b119141458d9dc98a8aa"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "上林殿院次公  其九",
        "preface": "",
        "paragraphs": [
            "林氏家藏万帙书，五船便可当五车。",
            "别顾客舟施坐榻，更谋官舫作行厨。",
            "写时教子烘青竹，读处呼童捉蠹鱼。",
            "悔不早知都借取，终身挟策灌园蔬。"
        ],
        "notes": "",
        "id": "1b06dccf3a8848b3517acf51a011a5fd"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄顾龙图",
        "preface": "",
        "paragraphs": [
            "龙图莫怪白须翁，依旧闲吟闲笑中。",
            "未有梅花充信物，但将竹简换诗筒。",
            "子如行路真无巧，我信居山养有功。",
            "气类相从应得士，并州兼有傅元通。"
        ],
        "notes": "",
        "id": "1ee68f5c5e98398617212fe167654f8d"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄张子中",
        "preface": "",
        "paragraphs": [
            "时辈区区耳尽聋，姓张夫子在关中。",
            "孤松节操乖今俗，独凤文章得古风。",
            "至宝却须三献捷，病鸾终看一飞雄。",
            "儒家自是诗书将，又况潜心郭令公。"
        ],
        "notes": "",
        "id": "2079bff5194ca2e74306239c81a90bb3"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "过故乡",
        "preface": "",
        "paragraphs": [
            "不似严生乞会稽，一身名义总无非。",
            "何须佩印如金斗，若论还乡胜锦衣。",
            "行处眼前新事满，坐来门外故人稀。",
            "有时载酒寻闾巷，认得当年老父归。"
        ],
        "notes": "",
        "id": "6652eb6d94d456d8586cfc13ad3e25fc"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "少年行",
        "preface": "",
        "paragraphs": [
            "车马朝游去，笙歌暮宴归。",
            "绣帏初睡起，红日上帘衣。"
        ],
        "notes": "",
        "id": "78b1556daf609472fa92d10e236eb784"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠李通直",
        "preface": "",
        "paragraphs": [
            "昨见君家父祖碑，德功俱茂节多奇。",
            "初终义正今难有，积累源深后可知。",
            "但得名为骐骥子，何须身到凤凰池。",
            "其先付予皆良法，随所居官任设施。"
        ],
        "notes": "",
        "id": "c39377efe659b1a7e1d64ed38abd42df"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄范君锡",
        "preface": "",
        "paragraphs": [
            "人事大难知，悲欢与合离。",
            "忽惊残腊尽，还忆去年时。",
            "对雪我无酒，招沽子有诗。",
            "春深相赠物，花共绿杨枝。"
        ],
        "notes": "",
        "id": "efe92d70d28aa6490548e85236fa16e6"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄崔汝弼  其一",
        "preface": "",
        "paragraphs": [
            "黄艳花前白颔翁，忆君诗思入霜风。",
            "如今相去犹未远，明年把酒望江东。"
        ],
        "notes": "",
        "id": "b8f7815f35197792e73e6ca8bb60bf8c"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄崔汝弼  其二",
        "preface": "",
        "paragraphs": [
            "除却行吾义，其他任自然。",
            "胸中清水溜，颔下白毛鲜。",
            "别我未逾月，思君似隔年。",
            "北轩翁在此，曾醉菊花边。"
        ],
        "notes": "",
        "id": "1cd88dc0a48057b6414c5bb30b0687b1"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄崔汝弼  其三",
        "preface": "",
        "paragraphs": [
            "不见吾崔子，南城两度春。",
            "应从湘水梦，来就泮宫人。",
            "壮气胸中旧，衰毛颔下新。",
            "明年六十六，望子过淮滨。"
        ],
        "notes": "",
        "id": "7d2bae1192b6fdcefde8c507c8539776"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄崔汝弼  其四",
        "preface": "",
        "paragraphs": [
            "数幅长沙纸，慇勤为写怀。",
            "知公富情义，念我老形骸。",
            "处世日无几，归耕计未谐。",
            "若论身后事，贱骨要深埋。"
        ],
        "notes": "",
        "id": "d66f8c41ff0cb3ddb9b8d9ae68290801"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄裴守",
        "preface": "",
        "paragraphs": [
            "高丽亭下张帆日，引首将心送画船。",
            "本恨无因到夔国，谁知有梦向澶渊。",
            "情逾旧物非徒尔，义等高山合使然。",
            "料得政成公事少，冬温常在北堂前。"
        ],
        "notes": "",
        "id": "eade86a8c3fd89533ad2d4708d7bf134"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠卢君常",
        "preface": "",
        "paragraphs": [
            "人世情怀已索然，幸无不义入黄泉。",
            "不须永诀行相见，六十三翁能几年。"
        ],
        "notes": "",
        "id": "b0102a348b282fa9a90c08cd2e07045c"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "君向潇湘我向秦",
        "preface": "",
        "paragraphs": [
            "我望秦关方整驾，子如湘水欲登舟。",
            "马嘶山坞谁家宿，缆系江枫何处留。",
            "垅上耕随残月去，日边帆带落霞收。",
            "灞陵古恨骚人意，歌向樽前不易酬。"
        ],
        "notes": "",
        "id": "5acd6c55eb84eeb60969b587152954b0"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寄朱广微",
        "preface": "",
        "paragraphs": [
            "两官本是好吟翁，云出山来鹤入笼。",
            "记得僧轩闲坐否，无人到处水边鸿。"
        ],
        "notes": "",
        "id": "ca9b6275241f9bdcad5374555469eac8"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "答白云之句  其一",
        "preface": "",
        "paragraphs": [
            "我是白云云是我，自知云我不须分。",
            "时人若问山翁意，看取山头一片云。"
        ],
        "notes": "",
        "id": "fb508d729611c8f09cf8a8853a3c6570"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "答白云之句  其二",
        "preface": "",
        "paragraphs": [
            "朝共白云行，暮共白云归。",
            "眠时云亦眠，以云为寝衣。",
            "白云白云常在身，有时忽共白云分。",
            "君看天外逍遥物，便是山翁身上云。"
        ],
        "notes": "",
        "id": "5fb7bdd9f88358daf653e4d817be5c15"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "菊花",
        "preface": "",
        "paragraphs": [
            "为汝花中开最孤，诗翁何惜屡提壶。",
            "却应有意酬青眼，浑似倾心向白须。",
            "击铜钵时吟更好，掷金钱后醉相娱。",
            "杨妃只有黄裙在，且问风霜留得无。"
        ],
        "notes": "",
        "id": "9747d38db8c870dcf9909cb24e2b1772"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠黄鲁直",
        "preface": "",
        "paragraphs": [
            "不见故人弥有情，一见故人心眼明。",
            "忘却问君船住处，夜来清梦遶西城。"
        ],
        "notes": "",
        "id": "75f46fddc316cb70560acff715df3024"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "示诸君",
        "preface": "",
        "paragraphs": [
            "古俗今时不用分，只将虚实判浇淳。",
            "养心有要先除伪，入德无难只用真。",
            "此道若从为得路，他歧如往是迷津。",
            "我曹好尚虽迂阔，最爱山夫共野人。"
        ],
        "notes": "",
        "id": "34b2a04d074545dd9429f48d205a743e"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "妾薄命  其一",
        "preface": "",
        "paragraphs": [
            "偷把罗衣裛泪痕，落花江上泣青春。",
            "空将凤管题君怨，自是蛾眉累汝身。",
            "翠黛不须匀绿鬓，红膏休更点朱唇。",
            "自然彼此无心妬，犹恐多言巧中人。"
        ],
        "notes": "",
        "id": "27bc6affdefa7d5459aeb962d2fd2943"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "妾薄命  其二",
        "preface": "",
        "paragraphs": [
            "春深江浦流还涨，雨后山花落更多。",
            "举目未言先有泪，当樽欲唱不成歌。",
            "心知自古皆如此，事到如今不奈何。",
            "莫向夕阳楼上望，几人遗恨满烟波。"
        ],
        "notes": "",
        "id": "c4dd210eb34d5a61c462a506dbdb8298"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "妾薄命  其三",
        "preface": "",
        "paragraphs": [
            "将身误入楚王宫，负却家山事总空。",
            "枕上无言吟夜雨，花前有泪洒春风。",
            "假饶醉饱朱门内，岂似寒饥漏屋中。",
            "更有文君作奔妾，争如寂寞嫁梁鸿。"
        ],
        "notes": "",
        "id": "eaf2ad7a9730526098ba15bcba00f286"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "妾薄命  其四",
        "preface": "",
        "paragraphs": [
            "女子恩雠事可知，我曹何用吊吴姬。",
            "如斯才貌如斯苦，也似贤人被妬时。"
        ],
        "notes": "",
        "id": "bb4a4713f70e9506ad24481e0cfa6928"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "玺书长句",
        "preface": "",
        "paragraphs": [
            "随船父老踏青莎，人各持杯奈醉何。",
            "谣俗恋恩成太息，吟翁乐义合长歌。",
            "皆知察物严而恕，谁似当官正不阿。",
            "东汉武威任郡守，至今高义耸峨峨。"
        ],
        "notes": "",
        "id": "84c95f18d8d23827e1c5063f868dee62"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "瑶真诗  其一",
        "preface": "",
        "paragraphs": [
            "此花所在宜开馆，彼玉维瑶合比君。",
            "每到黄昏成淡月，却临晓后作团云。",
            "人闲伪采何如质，物里孤芳自胜群。",
            "应笑马嵬坡下女，太真为号系黄裙。"
        ],
        "notes": "",
        "id": "fd77b543ee0de39152fba7c2d5d2301b"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "瑶真诗  其二",
        "preface": "",
        "paragraphs": [
            "不知记得瑶林否，故国曾陪阆苑春。",
            "色貌易分浑是正，性情虽辨总归真。",
            "红尘世上无双物，白雪宫中第几人。",
            "若问谁何名玉女，一般严静敌霜神。"
        ],
        "notes": "",
        "id": "d74003bfae575953cf28ee6e83e338e4"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "咏慎郎中园木香",
        "preface": "",
        "paragraphs": [
            "仙子霓裳曳绀霞，琼姬仍坐碧云车。",
            "谁言十日春归去，犹有春风在慎家。"
        ],
        "notes": "",
        "id": "d121605bc4915a6de8a5695c353599e8"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "长春花  其一",
        "preface": "",
        "paragraphs": [
            "谁言造物无偏处，独遣春光住此中。",
            "叶里深藏云外碧，枝头常借日边红。",
            "曾陪桃李开时雨，仍伴梧桐落后风。",
            "费尽主人歌与酒，不教闲却卖花翁。"
        ],
        "notes": "",
        "id": "9a3746374290bd0f7e34e19a95606f79"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "长春花  其二",
        "preface": "",
        "paragraphs": [
            "一从春色入花来，便把春阳不放回。",
            "雪圃未容梅独占，霜篱初约菊同开。",
            "长生洞里神仙种，万岁楼前锦绣堆。",
            "过尽白驹都不管，绿杨红杏自相催。"
        ],
        "notes": "",
        "id": "30b6df9703cf7f5fae89655014419af0"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "长春花  其三",
        "preface": "",
        "paragraphs": [
            "一谢芳菲更不还，谁何娇步独盘桓。",
            "虽于物态为难有，却是时情总易阑。",
            "日晒香肌难避暑，雪濡粉面亦禁寒。",
            "等闲莫使人知处，长与诗家醉后看。"
        ],
        "notes": "",
        "id": "9efbb2d5d44c6cfa75daf0f4c5e1dee4"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "长春花  其四",
        "preface": "",
        "paragraphs": [
            "谁与猩猩血染红，重重叠叠费春工。",
            "应无暴物侵和气，自有深根藏暖风。",
            "每见灵芝三秀了，回看凡艳一时空。",
            "如环光景循将遍，又到江南梅信通。"
        ],
        "notes": "",
        "id": "305b947486413c1b33cd58cc5e25764a"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "长春花  其五",
        "preface": "",
        "paragraphs": [
            "枝上疏疏花启房，轻绡重锦迭为裳。",
            "更分深浅两般色，不作寻常一面妆。",
            "蕣有红华须鬬艳，兰虽清节亦交香。",
            "吟翁未畅先投笔，为与东君咏海棠。"
        ],
        "notes": "",
        "id": "5f385d7402e01a9544e4c029eb220c01"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "天下风流无绿杨",
        "preface": "",
        "paragraphs": [
            "天下风流无绿杨，半遮妆面出宫墙。",
            "客醉任铺红锦段，马嘶争系紫丝缰。",
            "上东门外我回首，长乐坡头谁断肠。",
            "最好春深山下路，乱花薰与一身香。"
        ],
        "notes": "",
        "id": "9c579f2da2a125a347afcd5cac87fbb6"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "谁把闲愁付绿杨",
        "preface": "",
        "paragraphs": [
            "谁把闲愁付绿杨，我疑浑是别离肠。",
            "每教啼鸟呼春色，更共平芜送夕阳。",
            "山下人行云惨惨，渡头船去水茫茫。",
            "高楼亦有思归客，莫望天涯寻故乡。"
        ],
        "notes": "",
        "id": "9934574cda5f2385a74c0dc5920b59a4"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "一生多恨瘦纤纤",
        "preface": "",
        "paragraphs": [
            "一生多恨瘦纤纤，染尽春华绿试圆。",
            "十二楼台寒怕雨，九重宫殿煖愁烟。",
            "城边放客寻花路，溪畔留人载酒船。",
            "莫向坝陵桥上望，白云流水旧山川。"
        ],
        "notes": "",
        "id": "a606bb0fad6d2cc77c57a84412864e9f"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "一片花飞减却春",
        "preface": "",
        "paragraphs": [
            "一片花飞减却春，共君同作管花人。",
            "急将步障围载圃，莫使狂风近四邻。"
        ],
        "notes": "",
        "id": "ed503c37f705b0c2ee8c8eebba3e4130"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "问杨柳",
        "preface": "",
        "paragraphs": [
            "我爱风流杨柳枝，杨柳如何报我诗。",
            "落花满面春风晓，借与丝鞭走马时。"
        ],
        "notes": "",
        "id": "8275ad3fc9343f6fbf6264e62927e1e4"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "白莲花",
        "preface": "",
        "paragraphs": [
            "水一重重玉一重，更无妖色媚西风。",
            "虽然物外能为素，又恐人闲只爱红。"
        ],
        "notes": "",
        "id": "d8f33bf85724702c7fd0b829fb745afd"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "野花",
        "preface": "",
        "paragraphs": [
            "一点香心寂寞春，牧童归后更无人。",
            "谁家庭院栽杨柳，犹自飞花入四邻。"
        ],
        "notes": "",
        "id": "257bf560b6bf1826be0f9b9d3ca94b8e"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "谢人惠梅花",
        "preface": "",
        "paragraphs": [
            "我共梅花情最深，左持樽酒右持灯。",
            "持灯持酒岂辞倦，却是春香不自胜。"
        ],
        "notes": "",
        "id": "5c856f0f89b50a8671e4b34f61928827"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "海棠花  其一",
        "preface": "",
        "paragraphs": [
            "彼美花兮宜晚春，柔姿淑艳是何人。",
            "十分国色妆须淡，数点胭脂画未匀。",
            "带雨容开浑是恨，出墙头望恰如真。",
            "几时谪下蓬莱岛，霞污仙衣痕尚新。"
        ],
        "notes": "",
        "id": "a11b1fdde195c85de65ce61793bc0c1a"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "海棠花  其二",
        "preface": "",
        "paragraphs": [
            "一度相逢一度春，不知名姓是何人。",
            "十分国色妆须淡，数点胭脂画未匀。",
            "好把东皇为上客，便堪宋玉作西邻。",
            "临卭道士今何在，说与唐宗是太真。"
        ],
        "notes": "",
        "id": "7db18738f8016195af350fe918ef851d"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "别玉女花",
        "preface": "",
        "paragraphs": [
            "辞他玉女难空手，酌尽银缾醉未休。",
            "任是职严风望峻，也须一步一回头。"
        ],
        "notes": "",
        "id": "ba29b11a7f21bd3b528e11b2baeaece2"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "绿杨  其一",
        "preface": "",
        "paragraphs": [
            "绿杨何处不相逢，到处伴他花草红。",
            "只为人闲苦离别，更无情绪管春风。"
        ],
        "notes": "",
        "id": "5334e5ccd8e2b84370b5c16df6f25daf"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "绿杨  其二",
        "preface": "",
        "paragraphs": [
            "且寻绿院朱扉好，莫看山前水畔容。",
            "肌肤瘦尽春风甚，更被春风舞不供。"
        ],
        "notes": "",
        "id": "e712b05edbff39650c56093c7a7af53b"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "柳絮  其一",
        "preface": "",
        "paragraphs": [
            "君看青蚕蘂，闲花便弃捐。",
            "临风竞离别，就地忽团圆。",
            "孤客正心乱，浮云来马前。",
            "灞桥逢杜甫，老泪更潸然。"
        ],
        "notes": "",
        "id": "82a329acf34d05e89c464f89b59301be"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "柳絮  其二",
        "preface": "",
        "paragraphs": [
            "长条徒自重，狂絮去何之。",
            "禁籞穿花树，春江扑酒旗。",
            "因风无定意，著物有闲时。",
            "谢女何为者，深情在雪诗。"
        ],
        "notes": "",
        "id": "6befa438ed9d7b06a625ba5ebd28c06b"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "荷花",
        "preface": "",
        "paragraphs": [
            "池上交加碍钓船，汉宫新妓约三千。",
            "绿箩枝叶能承露，红玉肌肤不惹烟。",
            "巫峡已曾萦客梦，西施何处掷金钱。",
            "无人为把秋香惜，聊借西风赠此篇。"
        ],
        "notes": "",
        "id": "671b3936f373fdd6667ba607860faa6a"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "败荷",
        "preface": "",
        "paragraphs": [
            "有客方笑歌，谁人吟败荷。",
            "但言为秋惜，不道碍船过。",
            "折柄刺芒在，乱丝根本多。",
            "江头浪如屋，今夜奈风何。"
        ],
        "notes": "",
        "id": "d51ba5778230f3253a2e3abd446f800a"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "杏花  其一",
        "preface": "",
        "paragraphs": [
            "窗外花开红满枝，董生正下读书帷。",
            "东风到晚殊无定，今夜清香属阿谁。"
        ],
        "notes": "",
        "id": "0121ed5c6b7b822d3555be82e3dab2ad"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "杏花  其二",
        "preface": "",
        "paragraphs": [
            "一点胭脂淡染腮，十分颜色为谁开。",
            "残灯欲尽书帏闭，犹有清香半夜来。"
        ],
        "notes": "",
        "id": "2b1ffd0843aebbae56ab1c6c606815fc"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "双头芍药  其一",
        "preface": "",
        "paragraphs": [
            "金谷栽培异，春皇养育殊。",
            "一枝轻耸翠，双萼密承朱。",
            "根是鸳鸯化，生来姊妹俱。",
            "同行虽有伴，并寝总无夫。",
            "共鉴匀妆脸，偷霞点绛肤。",
            "东邻与西子，谢女共罗敷。",
            "解佩还曾否，为云总解无。",
            "情深难独步，力弱易相扶。",
            "卓氏弥伤寡，长门愈恨孤。",
            "鬬夸红粉面，齐著绣罗襦。",
            "尽好藏金屋，谁堪作舞姝。",
            "郎须待刘阮，家想住秦吴。",
            "翠幙浑遮步，雕阑并向隅。",
            "黄金难买笑，为尔倒金壶。"
        ],
        "notes": "",
        "id": "2afdf1ffece79825615ae4dfbc76dcc0"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "双头芍药  其二",
        "preface": "",
        "paragraphs": [
            "国艳妆成总一般，月娥霜女不相干。",
            "春闺有恨须招伴，夜帐无夫并怯寒。",
            "谁道皇英沈水去，好教刘阮凭阑看。",
            "阳台云雨如俱解，妬宠争妍有万端。"
        ],
        "notes": "",
        "id": "b03b7d9a1240a5447fe2ec2c6f07b082"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "双头芍药  其三",
        "preface": "",
        "paragraphs": [
            "越艳吴姿总一般，娇鶑之外孰相干。",
            "虽同交甫江边见，不似刘郎洞里看。",
            "未必解争春帝宠，却应同笑月娥寒。",
            "阿谁能伴诗人醉，不惜红绡与万端。"
        ],
        "notes": "",
        "id": "78198fc19836152ec36c0f44749d7576"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "春草",
        "preface": "",
        "paragraphs": [
            "日暖郊前雪尽时，东风吹起绿初齐。",
            "人来花下禽偷避，客到山前路已迷。",
            "洛邑少年金作弹，杜陵骄马玉为蹄。",
            "歌楼酒市无寻处，踏遍青青日已西。"
        ],
        "notes": "",
        "id": "ba3bde543358ce3e36376669b55a71bb"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "题紫极宫",
        "preface": "",
        "paragraphs": [
            "不须骑凤跨鲸鳌，来访蓬宫是我曹。",
            "玉笈著书金简重，碧牌题字紫垣高。",
            "因思大道闲闲意，顿觉浮生事事劳。",
            "一榻清风曾昼卧，略无尘梦及三刀。"
        ],
        "notes": "",
        "id": "9217ab7401aac04bb09603c8643d3ade"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "移竹和倪敦复",
        "preface": "",
        "paragraphs": [
            "孙公高义薄千金，岂顾池边竹浅深。",
            "此物定非今俗好，与公相伴古人心。",
            "但看岁久孤坚操，不为墙闲尺寸阴。",
            "正是北窗闲卧日，陶家兼有一张琴。"
        ],
        "notes": "",
        "id": "87c01f06e6e2113aa233d6d71a699a9b"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "柳上见鶑",
        "preface": "",
        "paragraphs": [
            "杨柳枝头见，适从何处来。",
            "青春三月尽，黄艳一花开。",
            "旧燕元相识，新鸦近与陪。",
            "声声吟得好，未必乏诗才。"
        ],
        "notes": "",
        "id": "8c508d0ebdb4546615d0e71b727437b4"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠玉师鹦鹉",
        "preface": "",
        "paragraphs": [
            "学得能言不自闲，雕笼何异网罗闲。",
            "客来青锁常遮面，人去长门深闭关。",
            "感物寸肠丝欲断，离群双泪血犹殷。",
            "如何放我西归去，骨肉相抛在陇山。"
        ],
        "notes": "",
        "id": "acf9a43590d3abbb06e50fb7b30240e8"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "舞马诗",
        "preface": "",
        "paragraphs": [
            "开元天子太平时，夜舞朝歌意转迷。",
            "绣榻尽容骐骥足，锦衣浑盖渥洼泥。",
            "才敲画鼓头先奋，不假金鞭势自齐。",
            "明日梨园翻旧曲，范阳戈甲满西来。"
        ],
        "notes": "",
        "id": "1f99646883874d7b3d8ae00692bd8fc9"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "题扇 儒扇",
        "preface": "",
        "paragraphs": [
            "讲罢穷神易，吟成泣鬼文。",
            "心营四海事，手握一环云。"
        ],
        "notes": "",
        "id": "9ff71a9c05cd7e50af2b9c1c8105cbb8"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "题扇 道扇",
        "preface": "",
        "paragraphs": [
            "携待真坛醮，摇吟玉笈书。",
            "面题金鼎诀，背画五云车。"
        ],
        "notes": "",
        "id": "139d0e57f0b356c1540a3088240ea47a"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "题扇 释扇",
        "preface": "",
        "paragraphs": [
            "把月行杉径，将风上竹轩。",
            "倒持敲磬罢，还指佛书言。"
        ],
        "notes": "",
        "id": "71e29a11efd84d28941191300923a84c"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "题扇 贞女扇",
        "preface": "",
        "paragraphs": [
            "妾非宋家邻，亦笑巫山神。",
            "便是楚王来，掩面不从人。"
        ],
        "notes": "",
        "id": "ebd3ab8c6a5afafc55c44e4d254079e3"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "题扇 贞妇扇",
        "preface": "",
        "paragraphs": [
            "笑亦待君掩，泣亦待君遮。",
            "黄金买不见，妾貌好如花。"
        ],
        "notes": "",
        "id": "5e4ea3eed917b5b55811f8effaa4994d"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "题扇 妆妇扇",
        "preface": "",
        "paragraphs": [
            "妾貌非不奇，行坐自遮面。",
            "楼上晓妆成，楼下无人见。"
        ],
        "notes": "",
        "id": "fb426adcf2ac0843c6a73a61b063785f"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "题扇 贫女扇",
        "preface": "",
        "paragraphs": [
            "妾有一尺绢，已为身上衣。",
            "自织清溪蒲，团团手中持。",
            "朝寻麦陇去，暮汲水泉归。",
            "无人不看妾，不使见蛾眉。"
        ],
        "notes": "",
        "id": "70932b79b9489e3cc6d2c624f84516a6"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "题扇 寝妇扇",
        "preface": "",
        "paragraphs": [
            "酒阑歌已阕，解佩灯先灭。",
            "罗帐隔清风，玉腕摇明月。"
        ],
        "notes": "",
        "id": "507d77322a2b99505afba02625e4e071"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "题扇 离妇扇",
        "preface": "",
        "paragraphs": [
            "年来不把紫箫吹，玉指掺掺弄素辉。",
            "一自征人渡辽去，唯有清风动妾衣。"
        ],
        "notes": "",
        "id": "af14ed8e4cb71f5382154c1d0ef42f22"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "题扇 孀妇扇",
        "preface": "",
        "paragraphs": [
            "已写共姜誓，仍题督护歌。",
            "更无脂粉污，唯有泪痕多。"
        ],
        "notes": "",
        "id": "3bbaa8e4ce2e2eb8a6c8c56ed6a0d7b9"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "华阳山和查教授  其一",
        "preface": "",
        "paragraphs": [
            "冲断浮云截断霞，满天矛戟竞槎牙。",
            "日来洞口回龙驭，月倚风前开桂花。",
            "暮雨势连巫峡远，春泉流过楚江赊。",
            "物灵地怪非凡境，凤子鸾雏各一家。"
        ],
        "notes": "",
        "id": "a82feaf020bd11bd5231b7c56ae10b3b"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "华阳山和查教授  其二",
        "preface": "",
        "paragraphs": [
            "玉井温温浸月华，幢幢松桧耸高牙。",
            "半峰已断人闲路，绝顶自开天上花。",
            "可恨白云吟处起，何堪行路望中赊。",
            "怪来得似希夷子，借问如今有几家。"
        ],
        "notes": "",
        "id": "1a3fcd554531111fce8343e38f4416b7"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "华阳山和查教授  其三",
        "preface": "",
        "paragraphs": [
            "险物背阴弥炅矗，奇峰当午更呀牙。",
            "须知南地饶春色，安得北风吹雪花。",
            "紫府真人来最近，红尘俗客到弥赊。",
            "因何占得多阳地，莫是南方火帝家。"
        ],
        "notes": "",
        "id": "889412918bb44b321cc92fbf049134ea"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "华阳山和查教授  其四",
        "preface": "",
        "paragraphs": [
            "芝似蒿莱玉似沙，更多麟趾与驺牙。",
            "云横秦塞妨归雁，风过荆州带落花。",
            "游似赤松人已绝，隠如玄豹事何赊。",
            "秦宫女子今何在，好问当时秦汉家。"
        ],
        "notes": "",
        "id": "2e075e875760d8bd269fed241348edc0"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "华阳山和查教授  其五",
        "preface": "",
        "paragraphs": [
            "朝隠真风暮隠霞，鸾麟接步虎摩牙。",
            "岩藏午日冬无雪，池碍南箕荷有花。",
            "子欲高眠浮世外，我思长啸白云赊。",
            "撄宁未必非仙骨，况有峰头玉女家。"
        ],
        "notes": "",
        "id": "0ba2323c13b6409751369fb0f29dd947"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "华山  其一",
        "preface": "",
        "paragraphs": [
            "数峰向背隔秦吴，看尽名山画不如。",
            "秋洒玉浆和沆瀣，夜张云窟隠蟾蜍。",
            "凤迷丹穴来还近，羽化红尘事总虚。",
            "何日共君同去看，也须闲步也骑馿。"
        ],
        "notes": "",
        "id": "8b5fc2ba673b1699599114d24c38eea6"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "华山  其二",
        "preface": "",
        "paragraphs": [
            "一条云路谁曾到，万丈仙梯也不如。",
            "好上青云骑𬸚𬸦，更探明月弄蟾蜍。",
            "风初定处云烟合，日未中时碧洞虚。",
            "山下不须骑骏马，为言行客且乘馿。"
        ],
        "notes": "",
        "id": "ed26c67e18eee09fe08fb325a4174195"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "华山  其三",
        "preface": "",
        "paragraphs": [
            "华阳山仞五千余，便是蓬莱亦未如。",
            "泉脉无声通渤澥，松梢有韵拂蟾蜍。",
            "朝逢逋客谈仙箓，夜听真人习步虚。",
            "见说猿猱猛似虎，莫教山下养黔馿。"
        ],
        "notes": "",
        "id": "e4c61a19736c775051bcd8f7f80ec48f"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "华山  其四",
        "preface": "",
        "paragraphs": [
            "诸山伛偻复盘纡，唯有三峰势突如。",
            "酒母下来乘夭矫，药娥飞去化蟾蜍。",
            "可为世上殊方乐，便觉人闲万事虚。",
            "安得往来严下路，不持鞭策驾疲馿。"
        ],
        "notes": "",
        "id": "760777a5a7aa88b0579e78d88ff5be1e"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "秋山",
        "preface": "",
        "paragraphs": [
            "气势不可犯，秋从何处通。",
            "新岚滴欲尽，旧翠洗将空。",
            "徙履寒云里，倚楼残照中。",
            "快吟吟不畅，长啸入松风。"
        ],
        "notes": "",
        "id": "7c19b44a33585b0994853cd35c7f76ed"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "太华",
        "preface": "",
        "paragraphs": [
            "镇压秦冲仞五千，莲薰白日掌扪天。",
            "旁连少华诚微类，西顾终南只一拳。",
            "大壑波涛终到海，东峰松桧久凌烟。",
            "可为梁栋为舟楫，一构明堂一济川。"
        ],
        "notes": "",
        "id": "356bfc02cb1521e7b72b1e2e3e4c6ee4"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "宿山馆  其一",
        "preface": "",
        "paragraphs": [
            "下马开门日已沈，旋寻村路乞樵灯。",
            "隔云吠去谁家犬，踏月归来何处僧。",
            "潭上风生千嶂吼，枕前泉落一床冰。",
            "呼儿笑问今宵事，身在危峰第几层。"
        ],
        "notes": "",
        "id": "9281b1eb00c8d61de5ccfac111d91b89"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "宿山馆  其二",
        "preface": "",
        "paragraphs": [
            "且喜破窗明有月，不嫌坏壁暗无灯。",
            "解衣就枕方成寐，渡涧穿林忽梦僧。",
            "一榻寒云身卧水，半宵急雨竹敲冰。",
            "鸡鸣未晓鞭馿去，回顾烟岚叠万层。"
        ],
        "notes": "",
        "id": "e830355160963b2ca287caadec0a6125"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "宿山馆  其三",
        "preface": "",
        "paragraphs": [
            "烟萝断处初逢舍，云竹疏时忽见灯。",
            "崄磴未归樵坞叟，破庵已去诵经僧。",
            "暗龙吟罢庭无月，寒狖啼来谷有冰。",
            "君看床头铁鳞甲，雨痕苔晕几千层。"
        ],
        "notes": "",
        "id": "45f7b150cf29fcc6686e708a9833f81e"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "宿山馆  其四",
        "preface": "",
        "paragraphs": [
            "倦客待沽山下酒，饥童先上灶头灯。",
            "行经怪穴思防虎，坐听疏钟欲访僧。",
            "手弄一张琴似铁，匣藏三尺剑如冰。",
            "调高器古无人伴，身上烟霞空几层。"
        ],
        "notes": "",
        "id": "325046f22b4b4f266de41b278ea2b318"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "宿山馆  其五",
        "preface": "",
        "paragraphs": [
            "好勇不须探虎穴，爱奇何用点犀灯。",
            "当求义路勤行己，休把福田闲问僧。",
            "一榻静无尘世物，半宵浑似玉池冰。",
            "起来题作清心馆，此去泥污千万层。"
        ],
        "notes": "",
        "id": "91208a776649fe98777e5e5e9a293f66"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "宿山馆  其六",
        "preface": "",
        "paragraphs": [
            "龙归潭面千寻黑，虎视林隈两炬灯。",
            "执爨正燃吹饭火，乞餐恰值寄眠僧。",
            "倦听雨后诸岩溜，渴忆春前一片冰。",
            "卧看满山红日晓，碧瑶城阙鬰千层。"
        ],
        "notes": "",
        "id": "c48cda6ff3303519a6e11baf81b9734f"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "宿山馆  其七",
        "preface": "",
        "paragraphs": [
            "好云入座邀为伴，野火当门借作灯。",
            "汲水卖来樵舍妇，采芝携去竹溪僧。",
            "风岩暴响闻颠木，月幌微明见断冰。",
            "谁信此来无路入，败篱折壁两三层。"
        ],
        "notes": "",
        "id": "659a18eac64dc2947756cc3557e7a3a3"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "宿山馆  其八",
        "preface": "",
        "paragraphs": [
            "厨头火灭童偷饭，梁上巢空鸟避灯。",
            "入夜更无同舍客，今朝唯有放猿僧。",
            "樵庵已贮霜前果，竹磴犹存腊后冰。",
            "谁道烟霄花上处，一梯云级万余层。"
        ],
        "notes": "",
        "id": "0c56d83dedcc70dbe88c65274dc676a4"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "宿山馆  其九",
        "preface": "",
        "paragraphs": [
            "解鞍息马夜将深，倦兴贪眠辄废灯。",
            "感物忽惊尘世事，谈真却忆旧山僧。",
            "当峰豹寝方潜雾，隔涧狐鸣若渡冰。",
            "此处不唯饶物怪，从来歧路险层层。"
        ],
        "notes": "",
        "id": "fc70edb339624f1d963edf4d64016c52"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "宿山馆  其一○",
        "preface": "",
        "paragraphs": [
            "远村樵采皆归舍，近涧人烟已上灯。",
            "黍饭未炊催秣马，蕨羹初熟喜逢僧。",
            "兽争食鬬牙磨血，鸟近泉栖羽刷冰。",
            "若到红尘人见问，不将水溜结为层。"
        ],
        "notes": "",
        "id": "4c11975818cdf7c47290ca1fb1cdcf4a"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "宿溪亭",
        "preface": "",
        "paragraphs": [
            "一榻溪亭直万钱，满床明月伴闲眠。",
            "荷花不把秋香惜，又逐西风到枕前。"
        ],
        "notes": "",
        "id": "cae12c2a125d2128e04a42e4062f922f"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "过望思台",
        "preface": "",
        "paragraphs": [
            "昔日奸邪事可哀，如今空筑望思台。",
            "冥冥恨魄何之去，唯有南山暮雨来。"
        ],
        "notes": "",
        "id": "9dc45788f5bfae9de3957612d6660549"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "望淮亭和君锡并简敦复  其一",
        "preface": "",
        "paragraphs": [
            "泽国茫茫似十洲，有情空上夕阳楼。",
            "可凭流水传人意，莫望远山添客愁。",
            "南浦雪思乘棹往，北轩春负插花游。",
            "若论仕宦何非义，二子无容说愧羞。"
        ],
        "notes": "",
        "id": "12f675d2641bdf7fbd56237c49f09638"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "望淮亭和君锡并简敦复  其二",
        "preface": "",
        "paragraphs": [
            "烟波何处是汀洲，白鸟归来且下楼。",
            "木落更随寒雨尽，山空仍带夕阳愁。",
            "诗筒去是兰亭事，客棹来非剡水游。",
            "我问两人同榜彦，仕方行义若为羞。"
        ],
        "notes": "",
        "id": "1a2fd5c4ac94a8ff2318ee5baa0bf0b9"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "天都仙  其一",
        "preface": "",
        "paragraphs": [
            "甘露洒时黄道肃，绀霞环处紫宫严。",
            "金华未启瑶台晓，流月奔星共一帘。"
        ],
        "notes": "",
        "id": "b1ef53aa8be008530c57c32d98896572"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "天都仙  其二",
        "preface": "",
        "paragraphs": [
            "真童列仗严如兵，诛奸号令雷风行。",
            "俄闻一物不遂性，急传口诏春阳生。"
        ],
        "notes": "",
        "id": "5deceb98f6383113058d4ae8b5867a30"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "天都仙  其三",
        "preface": "",
        "paragraphs": [
            "天兵十万著犀衣，手执金幢踏彩霓。",
            "龙共玉麟相次列，群鸾班在凤凰西。"
        ],
        "notes": "",
        "id": "f3f32d94016ef4bc7a9893906a72bca2"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "早朝仙  其一",
        "preface": "",
        "paragraphs": [
            "紫瑶阙上烟霞晓，赤玉阶前剑佩齐。",
            "十二金童传诏罢，云冠星弁一时低。"
        ],
        "notes": "",
        "id": "735667e6459268297ca5cabd641f2d10"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "早朝仙  其二",
        "preface": "",
        "paragraphs": [
            "紫府真人朝玉京，三千玉版先进名。",
            "叩头欲跪紫烟合，但闻玉佩玲珑声。"
        ],
        "notes": "",
        "id": "a4bf8f972f4d5a1e281cb615f875433a"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "早朝仙  其三",
        "preface": "",
        "paragraphs": [
            "阊阖云深未启关，霓衣夹道已成班。",
            "须臾特诏仙官入，日月诸星共放还。"
        ],
        "notes": "",
        "id": "8fc1e71faac5851ade9e9d8a33375f1f"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "朝回仙",
        "preface": "",
        "paragraphs": [
            "匆匆朝罢九重天，便按蓬莱御紫烟。",
            "趁得蟠桃花下宴，鼓箫诸部约三千。"
        ],
        "notes": "",
        "id": "0e2b3f799e613ccc8a10beecce658add"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "文仙",
        "preface": "",
        "paragraphs": [
            "紫微诏诰都经手，东壁图书尽在家。",
            "何日再游群玉府，吟窗依旧锁烟霞。"
        ],
        "notes": "",
        "id": "525c8978ad679994983896baedbbadcb"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "武仙",
        "preface": "",
        "paragraphs": [
            "冠佩严严坐绛云，环兵列仗是何人。",
            "诸仙禀命群灵肃，玉册金符尽在身。"
        ],
        "notes": "",
        "id": "b0b166cc29c66dd4697d3b13e398c8f2"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "富仙",
        "preface": "",
        "paragraphs": [
            "碧霞楼上常先晓，白玉宫中爱早寒。",
            "乱玉甃成池浴凤，浑金削就栋栖鸾。"
        ],
        "notes": "",
        "id": "44ebe402a2bfa42cea7612dfc7d80abd"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "贫仙",
        "preface": "",
        "paragraphs": [
            "莫怪先生身上贫，眼看外物似浮云。",
            "房中除却琴棋后，更有门前鹤一群。"
        ],
        "notes": "",
        "id": "4cca1f0319d8ca498140dc1e510110c1"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "贵仙",
        "preface": "",
        "paragraphs": [
            "凤节霓旌拥万神，五云车骑驾龙麟。",
            "腰闲独佩黄金箓，元是瑶宫第一人。"
        ],
        "notes": "",
        "id": "2398db75a14d13b63bf7f4eaf9014855"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "吟仙",
        "preface": "",
        "paragraphs": [
            "金编诵处无人见，玉洞题时有凤知。",
            "昨夜忽然何处去，月中吟就白云诗。"
        ],
        "notes": "",
        "id": "7f7ec4e97b18d18d10f26e639feeb2c9"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "醉仙",
        "preface": "",
        "paragraphs": [
            "曾共诸仙宴紫微，金钟插羽疾于飞。",
            "醉魂已望三山去，犹整华冠齐羽衣。"
        ],
        "notes": "",
        "id": "1fa009378b351aa77777314110e4769d"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "醉起仙",
        "preface": "",
        "paragraphs": [
            "佩环声动出金华，凤引鸾随入绛霞。",
            "行到瑶台云路狭，侧身趋避玉妃车。"
        ],
        "notes": "",
        "id": "184291c93268fc6c25f3b61d256833b0"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "廉仙",
        "preface": "",
        "paragraphs": [
            "人闲日月分庭过，天外星河入户流。",
            "是物化金无所用，满田种玉不曾收。"
        ],
        "notes": "",
        "id": "e2b1e39dd68587f114641983a17efbe6"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "寡欲仙",
        "preface": "",
        "paragraphs": [
            "膝上横琴鹤在傍，白云衣共白云裳。",
            "夜深闲卧南窗月，更有清风共一床。"
        ],
        "notes": "",
        "id": "cd46fbfd59e3a1e607ea8ad98d183ce8"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "地仙",
        "preface": "",
        "paragraphs": [
            "瑶台紫府都归梦，碧洞红尘总是家。",
            "蓬岛有时来问信，桃源无处不开花。"
        ],
        "notes": "",
        "id": "5f27440aa84aabdf38cfa4271c42c76a"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "玉妃",
        "preface": "",
        "paragraphs": [
            "琳琅宫殿本无尘，犹跨青鸾踏紫云。",
            "怪得晓来天色淡，海霞都在玉妃裙。"
        ],
        "notes": "",
        "id": "765654d4d92f2243bf9381fb63ade3e1"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "麻姑  其一",
        "preface": "",
        "paragraphs": [
            "折尽青林多少花，麻姑却在蔡经家。",
            "瑶台好醉无人醉，凤怨鸾栖空暮霞。"
        ],
        "notes": "",
        "id": "16c4ab0c54f3c55f242adb749b063dd7"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "麻姑  其二",
        "preface": "",
        "paragraphs": [
            "不道风尘良苦辛，却停仙仗醉红尘。",
            "青鸾一去无消息，只被麻姑误杀人。"
        ],
        "notes": "",
        "id": "b7deeb1e0746929c1d1b7ce7d3a1fc41"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "闲仙",
        "preface": "",
        "paragraphs": [
            "先生坐时云满裳，先生卧时云满床。",
            "白云终日自来去，若比先生云尚忙。"
        ],
        "notes": "",
        "id": "16b9c1d51cc5fcea4ef2ad0c9f9b2bc1"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "棋仙",
        "preface": "",
        "paragraphs": [
            "壶中白日何曾夜，洞里桃花别是春。",
            "一局闲棋犹未了，坐中老却采樵人。"
        ],
        "notes": "",
        "id": "ef2632eb2b950deb565a4c127f6a65c0"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "夜宴仙  其一",
        "preface": "",
        "paragraphs": [
            "阊阖宫中夜宴开，手挥明月坐瑶台。",
            "不教偷药姮娥到，却放投壶玉女来。"
        ],
        "notes": "",
        "id": "3b9d0c2d196d5c5cf3242936ee6f39e4"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "夜宴仙  其二",
        "preface": "",
        "paragraphs": [
            "明月宫中夜宴多，坐中齐唱白云歌。",
            "瑶环玉珮三千女，不著人闲俗绮罗。"
        ],
        "notes": "",
        "id": "ff5844a6ef3ea58943a9db6e03694c81"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "困仙",
        "preface": "",
        "paragraphs": [
            "洞中一觉春风梦，落尽桃源万树花。",
            "灶上丹砂寻不见，骑鸾误入阿谁家。"
        ],
        "notes": "",
        "id": "2385af4aa992bce1f53620256a8e5b46"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "浴仙",
        "preface": "",
        "paragraphs": [
            "玉佩珠襦自辟尘，瑶池浴罢卧红云。",
            "指挥莫放香波去，留与龙儿并凤群。"
        ],
        "notes": "",
        "id": "526afaef2cf45705fa50da9acff183d3"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "诗酒仙  其一",
        "preface": "",
        "paragraphs": [
            "玉谱天书金版字，桂花浓酿碧霞浆。",
            "无人敢与为诗敌，有客时来觅酒尝。"
        ],
        "notes": "",
        "id": "9844012fcf7378ccc355bfc640b94dab"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "诗酒仙  其二",
        "preface": "",
        "paragraphs": [
            "闲云淡月为诗态，春日春风是酒容。",
            "玉女争求新乐府，金童时献碧瑶钟。"
        ],
        "notes": "",
        "id": "5efb2c6f05c4f58a6bccc6d032728f70"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "太平仙",
        "preface": "",
        "paragraphs": [
            "谁知我是太平仙，歌罢浮云笑暮烟。",
            "更倚玉楼吟乐府，断虹消尽月明天。"
        ],
        "notes": "",
        "id": "e8db258ebb06d418bfd7d282f0a7a8b6"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "赠别仙",
        "preface": "",
        "paragraphs": [
            "平日忠言薄万金，此时何惜赠君行。",
            "好名不是真人事，莫向人闲留姓名。"
        ],
        "notes": "",
        "id": "2c83f1f3b3b11727dd35fde3d6b5cb13"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "雪仙",
        "preface": "",
        "paragraphs": [
            "九重天路忽难通，谁与传书寄阆风。",
            "鹤驭三千无处觅，银潢万丈一时空。"
        ],
        "notes": "",
        "id": "9d43a411e7af450aa7909b97e0b8cec3"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "望仙",
        "preface": "",
        "paragraphs": [
            "好云消尽鹤空来，一去麻姑更不回。",
            "紫府路从何处去，碧桃花向梦中开。"
        ],
        "notes": "",
        "id": "448dba42486a056fd55ee0f77d5151f4"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "无妄仙",
        "preface": "",
        "paragraphs": [
            "清风窗外云初去，明月池中鹤自还。",
            "春色一帘闲睡过，瑶花落尽不抽关。"
        ],
        "notes": "",
        "id": "de81afc3c8de5a37816ba3d29a3cc061"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "希夷仙  其一",
        "preface": "",
        "paragraphs": [
            "白云夫子号希夷，碧玉窗中下绛帷。",
            "皓首勒成书万帙，病鸾偷见鹤偷知。"
        ],
        "notes": "",
        "id": "3dcafae31b9d42ed7527421aab1ed5ae"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "希夷仙  其二",
        "preface": "",
        "paragraphs": [
            "红尘旧学今虽废，紫府新书近已齐。",
            "三十六仙俱不见，玉函金锁印龙泥。"
        ],
        "notes": "",
        "id": "43d96f4b66fe284ab7295dda388b1eee"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "悟仙",
        "preface": "",
        "paragraphs": [
            "昔日闻人说上清，如今高步太元庭。",
            "有时却忆红尘事，恰似梦回并酒醒。"
        ],
        "notes": "",
        "id": "c4b6877b2fc695a061e7f8abf7e0b496"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "恶伪仙",
        "preface": "",
        "paragraphs": [
            "本希上圣忘言学，傍采南华寓意书。",
            "去伪即真虽有道，未知人意自何如。"
        ],
        "notes": "",
        "id": "f4763b016437a8836aa2891c69eba246"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "剑仙",
        "preface": "",
        "paragraphs": [
            "此剑曾将赤霄倚，云雷欲战秋风起。",
            "携下赤霄磨玉山，玉山色变龙蛇寒。",
            "霜飞浪活河汉精，星辰日月分光明。",
            "天生神物不可犯，曾向人闲诛不平。",
            "玉龙不死常在腰，一抹血腥犹未消。",
            "莫教望见延平水，待与天地除凶妖。"
        ],
        "notes": "",
        "id": "292b66b140f7c90ba3337456f8748b4a"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "水仙  其一",
        "preface": "",
        "paragraphs": [
            "曾乘秋浪泛银河，拨尽闲云恣浩歌。",
            "明月一环来拂面，玉龙十万总随波。"
        ],
        "notes": "",
        "id": "fa951848295fc91ec06d21a381f4f3ae"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "水仙  其二",
        "preface": "",
        "paragraphs": [
            "天上瑶池为别馆，海闲金阙是离宫。",
            "徐行按尽烟波国，高步却来云汉中。"
        ],
        "notes": "",
        "id": "0b7120d6d0b633d70fc7f86a6bc31300"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "水仙  其三",
        "preface": "",
        "paragraphs": [
            "昨夜曾游洛女家，自知此处胜烟霞。",
            "回鸾更按湘妃曲，醉踏烟波弄月华。"
        ],
        "notes": "",
        "id": "26558863481ea552b0275a663cfff28f"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "水仙  其四",
        "preface": "",
        "paragraphs": [
            "龙驭曾游绛水霞，回来却坐赤鲸车。",
            "夜深正解双珠珮，莫点犀灯照我家。"
        ],
        "notes": "",
        "id": "58cb450ca5f8ec72286bca5b9a09c616"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "无累仙",
        "preface": "",
        "paragraphs": [
            "尘世纷纷总是空，花开花落几时穷。",
            "有人若问烟霞事，我是逍遥无累翁。"
        ],
        "notes": "",
        "id": "2b112eb9c02d27bd9f259e1c203e4239"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "笑仙",
        "preface": "",
        "paragraphs": [
            "天上人闲自不同，莫将浇俗比真风。",
            "真风大抵无今古，万事都来一笑中。"
        ],
        "notes": "",
        "id": "ecec2337ca23e1cbcf2b1491e54bcc6f"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "忧仙",
        "preface": "",
        "paragraphs": [
            "我是真人何所忧，所忧世俗好多求。",
            "相谋相诈何时了，一笑一啼无日休。"
        ],
        "notes": "",
        "id": "91101a9ec672ff9497436d6fceb52b7d"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "闵仙",
        "preface": "",
        "paragraphs": [
            "祸福之来本自求，世人闻语不回头。",
            "但知自快身前欲，不道永为身后羞。"
        ],
        "notes": "",
        "id": "1ddd88deed512c5976c7e5609f3f4124"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "又水仙  其一",
        "preface": "",
        "paragraphs": [
            "紫金沙路明珠阙，浴罢龙儿洗明月。",
            "待来人世等麻姑，只被尘埃污罗袜。"
        ],
        "notes": "",
        "id": "8f736ed1a5d620f22c2c4bf8823e9f40"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "又水仙  其二",
        "preface": "",
        "paragraphs": [
            "为买蟠桃海上花，明珠满载玉龙车。",
            "蓬山诸子须相问，笑指烟波是我家。"
        ],
        "notes": "",
        "id": "c9a362a8241e6e298a5890961aa795b7"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "又水仙  其三",
        "preface": "",
        "paragraphs": [
            "我是江湖都一掬，海水虽深不濡足。",
            "待教平地产明珠，但恐世人更多欲。"
        ],
        "notes": "",
        "id": "bfbc552a3b83603e90f87d0a9580b7df"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "又水仙  其四",
        "preface": "",
        "paragraphs": [
            "伍子波涛空淼然，至今犹有不平言。",
            "屈原褊浅尤多忿，但恐有时来诉冤。"
        ],
        "notes": "",
        "id": "1d3b7cb3c28b0b10b0f40877ff91d894"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "劳仙",
        "preface": "",
        "paragraphs": [
            "朝采药，暮采药，踏尽闲云一双脚。",
            "出一山，入一山，先生如此何时闲。",
            "有时两脚不出户，不炼黄金即炼丹。",
            "先生手足已劳苦，一心欲把河沙数。",
            "却笑闲仙无所为，闲仙端坐亦相嗤。",
            "大都世事亦如此，相笑相非无尽时。"
        ],
        "notes": "",
        "id": "b43c0f61805724f0889e05471feed007"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "宴仙",
        "preface": "",
        "paragraphs": [
            "紫瑶楼上宴真人，脍是鲸鲵脯是麟。",
            "醉倒玉妃何处去，烟霞迎步鹤随身。"
        ],
        "notes": "",
        "id": "f531fe58560a37e3af848400eedb5ad9"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "晨起仙",
        "preface": "",
        "paragraphs": [
            "帐外双童持剑履，一榻红云睡初起。",
            "满面清风潄月华，瑶浆更挹明河水。"
        ],
        "notes": "",
        "id": "5433fc9b1c7fd14253c4a8a594cbd5eb"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "童仙",
        "preface": "",
        "paragraphs": [
            "忆昔为儿跨竹梢，谁何传与太平谣。",
            "如今羽化已千载，绿鬓朱颜更不凋。"
        ],
        "notes": "",
        "id": "d01fa13ccfab50ee87cff200e24689ef"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "老仙",
        "preface": "",
        "paragraphs": [
            "脚踏青云身已老，访道修真恨不早。",
            "曾见商周全盛时，不及唐虞古风好。"
        ],
        "notes": "",
        "id": "3736b7321d4a59b739e462e88e4a3f90"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "饱仙",
        "preface": "",
        "paragraphs": [
            "谁道真人能辟谷，先生每食无余肉。",
            "邻家便是忍饥仙，糊口之粮犹不足。"
        ],
        "notes": "",
        "id": "a484c06be1587924c53a5f8c4d1d9067"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "饥仙",
        "preface": "",
        "paragraphs": [
            "粮虽不足气常充，真是根源久是功。",
            "真久不惟能养气，幽明亦可感而通。"
        ],
        "notes": "",
        "id": "1edcc3a0f986548cf52c45cce4e797c2"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "茶仙",
        "preface": "",
        "paragraphs": [
            "赐得龙田不种花，自携瑶水灌烟霞。",
            "谁将玉树双枝换，只得春前一寸芽。"
        ],
        "notes": "",
        "id": "c145de0836e20fa675df809ee7181319"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "狂仙",
        "preface": "",
        "paragraphs": [
            "香枝洒面瑶池水，霞艳装衣阆苑花。",
            "一半是狂兼是醉，急教扶去卧烟霞。"
        ],
        "notes": "",
        "id": "ba901141acf2c9bce24bd6c08d25da0e"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "迷路仙",
        "preface": "",
        "paragraphs": [
            "当时采药因迷路，平上青云不用梯。",
            "却似人闲行路者，醉魂春梦至今迷。"
        ],
        "notes": "",
        "id": "e8615e5cbbb1ef38bf6f14a8a5e00f5c"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "卖药仙",
        "preface": "",
        "paragraphs": [
            "蹄涔蚁垤何须较，芳草浮云事可知。",
            "曾向人闲闲卖药，尘埃满眼看儿嬉。"
        ],
        "notes": "",
        "id": "83f3b25e5738becbb836d98278a7d429"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "无知仙",
        "preface": "",
        "paragraphs": [
            "为向平时寻古风，幅巾芒履走尘中。",
            "俗人不识烟霞客，唤作无知卖药翁。"
        ],
        "notes": "",
        "id": "3c8943cbab26bde0e61e56de7d4f0e77"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "飞仙  其一",
        "preface": "",
        "paragraphs": [
            "不用骖鸾不御风，腾身拖袂便乘空。",
            "方从碧海游三岛，却驾烟霞上紫宫。"
        ],
        "notes": "",
        "id": "872d83d0e11fa536abb7a0d388d55e66"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "飞仙  其二",
        "preface": "",
        "paragraphs": [
            "十万里余都一息，须知此道非人力。",
            "有时闲望玉山游，鸾凤满天追不得。"
        ],
        "notes": "",
        "id": "54586fc41fe1a8455f527d3bd534bbbb"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "谪仙  其一",
        "preface": "",
        "paragraphs": [
            "曾宴巫山十二峰，归来谪下广寒宫。",
            "如今已得瑶环赐，便揖浮丘骑玉虹。"
        ],
        "notes": "",
        "id": "470ac2a6b64dd55da66f5c55e163993c"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "谪仙  其二",
        "preface": "",
        "paragraphs": [
            "自脱霓裳辞玉关，玉符金字谪人闲。",
            "人闲虽与烟霞隔，醉梦吟魂自往还。"
        ],
        "notes": "",
        "id": "3a6e015762cad1c76cfc813a24e3856c"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "忘忧仙",
        "preface": "",
        "paragraphs": [
            "鸟不曾喧兽不争，鸾歌凤舞碧瑶城。",
            "群童尽唱忘忧曲，也似人闲乐太平。"
        ],
        "notes": "",
        "id": "f5c8c82b9889a404a2b0239acf73c149"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "力仙  其一",
        "preface": "",
        "paragraphs": [
            "崆峒道人良多识，易以真为难以力。",
            "岂无群圣可相师，亦有一篇言道德。"
        ],
        "notes": "",
        "id": "cae8099dc06061597d6702a8927fd650"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "力仙  其二",
        "preface": "",
        "paragraphs": [
            "挟虎搏蛟良有力，扼断鲸咽批豹额。",
            "虎豹虽狞却易防，蝼蚁口中藏剑戟。"
        ],
        "notes": "",
        "id": "f8a9fefe7ac1b7929c6dbebb02e052ee"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "急仙",
        "preface": "",
        "paragraphs": [
            "但把真声吹鼓箫，凤来凤去不须招。",
            "浮槎河上无徒涉，种玉田中莫揠苗。"
        ],
        "notes": "",
        "id": "4f490f18335643a3749f58c75ddfcadb"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "慢仙",
        "preface": "",
        "paragraphs": [
            "急仙烧炼日盈罐，慢仙十日未能半。",
            "一人卖药走不停，一人得金不肯换。"
        ],
        "notes": "",
        "id": "29c739f429786ac2513dbb53198770e8"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "又雪仙  其一",
        "preface": "",
        "paragraphs": [
            "华盖车前龙步滑，紫微垣上凤巢寒。",
            "一时扫下尘泥去，却入汉家盛露盘。"
        ],
        "notes": "",
        "id": "ddf7e0955780d9625b3b95046fce89a2"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "又雪仙  其二",
        "preface": "",
        "paragraphs": [
            "人闲多是苦寒饥，短褐疏衾正弊时。",
            "欲把霞衣都覆盖，却辞玉女宴瑶池。"
        ],
        "notes": "",
        "id": "ee33639f0a390c8375cb276b81822d72"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "求仙",
        "preface": "",
        "paragraphs": [
            "神仙不知真有无，其术可图不可图。",
            "得之不得存乎命，躁不以命良可吁。",
            "愚夫忘欲弃所爱，父母无子妻无夫。",
            "本求长生不死术，夭厥所寿残厥躯。"
        ],
        "notes": "",
        "id": "cb68d82245bcd992cc72dd2f0570ee48"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "玉霞弟子",
        "preface": "",
        "paragraphs": [
            "玉霞弟子非无学，金箓名仙亦有才。",
            "却作左慈筵上术，谁将酒脯尽携来。"
        ],
        "notes": "",
        "id": "b7420b2f8073cec2f846ccfc4133f072"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "藐仙",
        "preface": "",
        "paragraphs": [
            "藐哉小哉其奈何，牛蹄之水一泓多。",
            "若是胸中能自养，长源巨派倾洪河。"
        ],
        "notes": "",
        "id": "c90de7d14e8e6cd5b9d173a3df05638b"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "奇仙",
        "preface": "",
        "paragraphs": [
            "奇哉奇哉有此仙，胸中广大可容天。",
            "深莫测兮高可仰，沧浪之水太山颠。"
        ],
        "notes": "",
        "id": "ea87516a5b85f2eb31c32a2582fdff09"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "不可知",
        "preface": "",
        "paragraphs": [
            "歌谣才作彩衣童，策杖俄为白髪翁。",
            "走遍红尘人莫问，先生意在不言中。"
        ],
        "notes": "",
        "id": "9b91940b95b88d650d8aa2717fc686df"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "莫回头",
        "preface": "",
        "paragraphs": [
            "薄夫用意终归险，更有乡原事可羞。",
            "多少古人遗恨在，红尘歧路莫回头。"
        ],
        "notes": "",
        "id": "3b8e09511abc7ba6a620667295c36103"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "无奈何  其一",
        "preface": "",
        "paragraphs": [
            "我曹意者非忘物，自是为仙无奈何。",
            "海水玩来如股掌，人心难处甚风波。"
        ],
        "notes": "",
        "id": "f737827c38d69c8fb150c86dbb3207bd"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "无奈何  其二",
        "preface": "",
        "paragraphs": [
            "无奈何兮无奈何，失之哀兮得之歌。",
            "巧拙其闲不容寸，得失相去能几何。"
        ],
        "notes": "",
        "id": "d231f6d3c6ba15818948c647e981596e"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "谪仙",
        "preface": "",
        "paragraphs": [
            "我是蓬莱山上客，暂到人闲管春色。",
            "谢家池馆耸吟魂，卓氏酒垆闲醉魄。",
            "人闲春色将奈何，潋潋滟滟浓如波。",
            "归来说与秦王女，麻姑偷去唱为歌。"
        ],
        "notes": "",
        "id": "dbbdb934738e973e9a384a062eb64e02"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "劝君",
        "preface": "",
        "paragraphs": [
            "劝君莫折杨柳枝，枝无根本任风吹。",
            "劝君莫爱水中萍，萍随流水何时停。",
            "莫爱春风山上草，才到秋风便吹了。",
            "更有篱边红槿花，朝来锦绣暮泥漥。",
            "不似茅庵水上家，碧芦门径白汀沙。",
            "两眼仅分鸥与鸦，口无巧语心无邪。",
            "不但无邪兼寡欲，钓得一鱼心便足。",
            "渔衣便是岸头莎，钓竿自种篱边竹。"
        ],
        "notes": "",
        "id": "6a0d001caf0f79bbd5234a403b520d9c"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "龙",
        "preface": "",
        "paragraphs": [
            "云是口中气，雨是口中沫。",
            "口中嘘吸须臾闲，天下焦枯一时活。"
        ],
        "notes": "",
        "id": "48655605586b31398e0b745482dfdfb8"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "凤",
        "preface": "",
        "paragraphs": [
            "百尺楼头凤一群，声如韶濩羽如云。",
            "开口一鸣天路白，六龙驰上海之𣸣。"
        ],
        "notes": "",
        "id": "ff907a4357daca02ec2a9fe6da97500f"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "鸾",
        "preface": "",
        "paragraphs": [
            "吹箫台上曾歌舞，留住秦云伴秦女。",
            "近来长趁紫宸朝，麟凤肩随龙接武。"
        ],
        "notes": "",
        "id": "4974c5e294abbff250b029b37c669450"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "鹤",
        "preface": "",
        "paragraphs": [
            "任教鸡鹜争糠粃，脱身一举三千里。",
            "如今直入凤凰池，口啄琅玕饮瑶水。",
            "旧群流落在人闲，为趁稻粱飞不起。"
        ],
        "notes": "",
        "id": "b8ab5f1a859e84fe731495593ddd378e"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "清虚台题华州崔氏园",
        "preface": "",
        "paragraphs": [
            "名园自郊谷，何况筑高台。",
            "酷暑未尝到，清风长自来。",
            "云岚瞰山罅，烟水近池隈。",
            "谁更将松竹，萧森四面栽。"
        ],
        "notes": "",
        "id": "a70a7bd88d7d2909995280876e941f18"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "华州太守花园",
        "preface": "",
        "paragraphs": [
            "南园花谢北园开，红拂栏干翠拂苔。",
            "却是梧桐且栽取，丹山相次凤凰来。"
        ],
        "notes": "",
        "id": "278e6d2fbdb7c17849cf189cabdd413a"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "送李守",
        "preface": "",
        "paragraphs": [
            "莫说真州南畔路，楚望亭南路已遥。",
            "只可寄声来见问，更难折简去相招。",
            "船头何处逢秋水，山下谁家把酒瓢。",
            "且趁潮行急摇橹，到江州后更无潮。"
        ],
        "notes": "",
        "id": "e8616ba1e681da8f98091e359cc1f454"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "拟和御制赏花钓鱼",
        "preface": "",
        "paragraphs": [
            "禁苑千花一夜开，祥烟深处翠华来。",
            "重轮日色辉天步，万岁山声荐寿杯。",
            "鱼跃灵池初浩渺，凤巢阿阁正徘徊。",
            "姚虞臣主方赓唱，蓬荜儒生愿窃陪。"
        ],
        "notes": "",
        "id": "e1fc1f88f983a16c1bd1f662a2c6a49f"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "舞",
        "preface": "",
        "paragraphs": [
            "十幅华裀遍画堂，仙家妆束学霓裳。",
            "一双舞袖鸾凤势，满院春风罗绮香。",
            "巫峡朝云无定意，汉滨珠珮杂鸣珰。",
            "歌声未罢全无力，归去重闱泣晕妆。"
        ],
        "notes": "",
        "id": "e11e570c67a0d352c4950d6a30e6bc8f"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "钱塘江潮  其一",
        "preface": "",
        "paragraphs": [
            "独派岂从天汉坠，千涛争趁海波还。",
            "齐声怒过轰雷鼓，乱沫喷来碎玉山。",
            "尘土刮开心目外，冰霜留在骨毛闲。",
            "君看江上潮平后，恰似鱼龙战鬬闲。"
        ],
        "notes": "",
        "id": "e563ace922e6c8247c4369727435e08f"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "钱塘江潮  其二",
        "preface": "",
        "paragraphs": [
            "沧溟几道入江淮，此独奇哉复怪哉。",
            "风雨初随霜练起，雷霆俄送雪山来。",
            "岂无海物齐驱过，亦似神兵合阵回。",
            "君向西湖亭上看，杭州不信有尘埃。"
        ],
        "notes": "",
        "id": "b25de4f73739c7a7647dde663151d89f"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "秋水",
        "preface": "",
        "paragraphs": [
            "水与秋月色，清无一点瑕。",
            "有情山共远，无限日初斜。",
            "鹭下沈寒苇，雁空遗暖沙。",
            "旋将隄畔木，学泛斗边槎。"
        ],
        "notes": "",
        "id": "5de2ee4332869528f9c848fb40497020"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "题东轩  其一",
        "preface": "",
        "paragraphs": [
            "我有东轩景，喜君为此行。",
            "一如旷野外，四面好风生。",
            "但见云连树，不知山是城。",
            "重来如有约，秋水夕阳明。"
        ],
        "notes": "",
        "id": "57d1e4e0ae0304d31f03f598f496a15a"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "题东轩  其二",
        "preface": "",
        "paragraphs": [
            "我家东轩好凭栏，柳一林边水一湾。",
            "城下人烟都似野，城头云树恰如山。"
        ],
        "notes": "",
        "id": "5dd3a770a86b81e4e1943f5e95d5bb03"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "中秋月  其一",
        "preface": "",
        "paragraphs": [
            "青女霜华夜不收，一天如扫月如流。",
            "素娥奔去已千古，狡兔隠来还几秋。",
            "冷逼蚊雷声陡息，光摧萤火色何幽。",
            "尘埃两眼洗不浄，安得凌云万丈楼。"
        ],
        "notes": "",
        "id": "7a2ac65c9ea7290c6faf2832ca4653ab"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "中秋月  其二",
        "preface": "",
        "paragraphs": [
            "珠箔珊珊挂玉钩，金梯轧轧倚红楼。",
            "桂摇团影上层汉，桐坠疏阴才半秋。",
            "万顷玉田和露白，一环瑶水带霜流。",
            "何人独向绣帏泣，烛泪淋漓香篆幽。"
        ],
        "notes": "",
        "id": "a422c14fa5baa647eb31039ba0d65954"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "九月九  其一",
        "preface": "",
        "paragraphs": [
            "九日诸公欲上山，淮东病叟正闲闲。",
            "如从酒伴无惭色，傥论贤才即汗颜。",
            "适载巨疱寻陋巷，仍封大轴委樵关。",
            "不知我是扶犁手，玉树成林尽许攀。"
        ],
        "notes": "",
        "id": "54e954cae9dd626c9e46feb39b2335c7"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "九月九  其二",
        "preface": "",
        "paragraphs": [
            "何必南山与北山，此心非独此时闲。",
            "手持白酒为常事，头带黄华是强颜。",
            "醉后浩歌来就榻，醒时清啸起抽关。",
            "谁人遗我明霞曲，声在赤霄无处攀。"
        ],
        "notes": "",
        "id": "150ce153751c3a01eef6383520dbb26b"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "九月九  其三",
        "preface": "",
        "paragraphs": [
            "有人才思耸如山，已燕淮亭未肯闲。",
            "亲载绿醽温病骨，更歌白雪慰苍颜。",
            "老凭书几犹操笔，暮等吟筒正启关。",
            "两手尘泥俱涤尽，金茎玉露我须攀。"
        ],
        "notes": "",
        "id": "c5b741a59dec0272c8e26139efada1ca"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "九月九  其四",
        "preface": "",
        "paragraphs": [
            "桓家宾客正寻山，刘子藏身尽日闲。",
            "忽为著书惊晚节，更因把菊觉衰颜。",
            "白衣来缓思沽酒，绣岭登高梦入关。",
            "最好莲华峰上路，藤条葛蔓手齐攀。"
        ],
        "notes": "",
        "id": "5a569551fce32ec3fbedb65d7e5b04cf"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "九月九  其五",
        "preface": "",
        "paragraphs": [
            "堂堂兵阵列如山，羽檄交飞势未闲。",
            "敌国正强无备处，我师潜遁若为颜。",
            "已张火炬严刁斗，更使辕门置铁关。",
            "欲就将军送降款，金城万雉莫能攀。"
        ],
        "notes": "",
        "id": "eee50a4ac9678d3b1e6b7eb5c9ecee5f"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "九月九  其六",
        "preface": "",
        "paragraphs": [
            "不是妻孥须入山，著书未得片时闲。",
            "琴逢嵇叔难施手，啸比孙登合腼颜。",
            "几日偃旗兼卧鼓，今朝延敌又开关。",
            "我师欲遁无归路，严垒如云试一攀。"
        ],
        "notes": "",
        "id": "43b08f128f51ee127ea6a95694146f13"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "除夜  其一",
        "preface": "",
        "paragraphs": [
            "春意匆匆又欲还，一年都似片时闲。",
            "青云有路终须到，白日无情不暂闲。",
            "任老岂妨修古道，更贫未肯忆深山。",
            "明朝献寿何为祝，长著斑衣奉母颜。"
        ],
        "notes": "",
        "id": "6f842ffb2843078efffe640717286aa9"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "除夜  其二",
        "preface": "",
        "paragraphs": [
            "但得文章与道深，年来年去不关心。",
            "几时上得青云后，两鬓从教白髪侵。",
            "匣内深藏三尺剑，罇前独抱一张琴。",
            "辞高调古弹将晓，待倩春风听此音。"
        ],
        "notes": "",
        "id": "8e75bf0de9745e0abd1b22081c8cfe29"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "除夜  其三",
        "preface": "",
        "paragraphs": [
            "一灯高照草堂中，大笑高歌送岁穷。",
            "柳色花光将属我，雪寒霜凛任相攻。",
            "铜壶漏促三更尽，白玉罇深一釂空。",
            "待到平明无别事，只将诗句赠春风。"
        ],
        "notes": "",
        "id": "634a41efa2b220fc93cfcf8cd0502827"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "除夜  其四",
        "preface": "",
        "paragraphs": [
            "前日慈闱献寿觥，为亲歌咏祝长生。",
            "被君翻作阳春曲，却使巴人和不成。"
        ],
        "notes": "",
        "id": "f2745d09c55c2793613e257d51d4e328"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "喜雨上山阳守",
        "preface": "",
        "paragraphs": [
            "山阳太守奉更书，尽束行装载轴舻。",
            "已有仁风为惠爱，更留甘雨活焦枯。",
            "秔塍带溜苍苗奋，麦陇藏烟绀颖敷。",
            "看取北郊临去日，争先献酒是农夫。"
        ],
        "notes": "",
        "id": "c413bd182799d13347b55763bc309e83"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "咏雪",
        "preface": "",
        "paragraphs": [
            "雪者阴之类，大寒之所为。",
            "于人无暖意，著物有消时。",
            "万草若相畏，孤松亦自持。",
            "闲阶不须扫，日照与风吹。"
        ],
        "notes": "",
        "id": "8bbea8d8b8303a16b2245df16f4b14f0"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "答雪",
        "preface": "",
        "paragraphs": [
            "一夜寒声梦不成，读书灯暗雪窗明。",
            "起来待唱巴人曲，闲得阳春第一声。"
        ],
        "notes": "",
        "id": "f38b88466a10bb58476b2bb69ff1d82b"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "春雪  其一",
        "preface": "",
        "paragraphs": [
            "天上星榆一夜雕，晓风吹紧下层霄。",
            "溪头岸狭流应涨，帘外春寒到不消。",
            "数骑急投村墅宿，几人忙奔酒家谣。",
            "登高望遍东城路，又领诗兵战寂寥。"
        ],
        "notes": "",
        "id": "b20011df24b8043ddaf6372745e23153"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "春雪  其二",
        "preface": "",
        "paragraphs": [
            "雪满东风只到关，西飞还不到长安。",
            "鹭翘孤白精神健，鶑敛黄金羽翼寒。",
            "远岭玉迷樵木径，晚溪冰压钓鱼竿。",
            "陇头鼓腹讴吟者，但向深秋前后看。"
        ],
        "notes": "",
        "id": "3187e27dc6dc16daa1881ead4c63106b"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "雪中书事",
        "preface": "",
        "paragraphs": [
            "闻道西家高卷帘，昂头吟笑雪花天。",
            "东家正泛一杯酒，北望孀亲夜不眠。"
        ],
        "notes": "",
        "id": "6e77231318f3f4979f6ca3363a40be27"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "秋风",
        "preface": "",
        "paragraphs": [
            "万物已衰歇，乾坤正泬寥。",
            "数声何处起，万窍一时号。",
            "好木望君惜，残蓬任汝飘。",
            "霜空静如扫，努力助飞雕。"
        ],
        "notes": "",
        "id": "f3d405cb588373015c13274123455bc0"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "秋云",
        "preface": "",
        "paragraphs": [
            "淡似秋河水，浓于春坞烟。",
            "陇头寒塞雁，峡外晚江天。",
            "忽断月华坠，乍明虹影连。",
            "西风休强管，飞势自翩翩。"
        ],
        "notes": "",
        "id": "ddb941a49c3e9f276b8fc6e74dba16c8"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "樵家",
        "preface": "",
        "paragraphs": [
            "邻叟是耕渔，怡然只自如。",
            "草迷春径狭，雀噪晚篱疏。",
            "自向林泉惯，翻嫌市井居。",
            "儿童尽樵采，斗粟亦无余。"
        ],
        "notes": "",
        "id": "0f3b32e2b03e54ca08b463a8146ada8a"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "村家",
        "preface": "",
        "paragraphs": [
            "阶前生蔓草，门外是多歧。",
            "老叟行无伴，儿童饱自嬉。",
            "鸱群巢众树，狐迹过疏篱。",
            "不肯勤耕耨，丰凶为有时。"
        ],
        "notes": "",
        "id": "476931c619160b461b04b9ef37e6ab1c"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "渔者  其一",
        "preface": "",
        "paragraphs": [
            "枯笠摇风雪满衣，年年辛苦事渔矶。",
            "有时钓得鳣鲸上，又被行人买得归。"
        ],
        "notes": "",
        "id": "33f3802af8efaf25909c61611df184b9"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "渔者  其二",
        "preface": "",
        "paragraphs": [
            "家住前村芦苇中，一生无事是渔翁。",
            "眼看波浪如平地，身向江湖若断蓬。",
            "小艇醉眠寒夜雨，短帆闲挂夕阳风。",
            "营营市井应相笑，不道锥刀尽是空。"
        ],
        "notes": "",
        "id": "771e9e813ac384540c08e8c46b8303e3"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "织女",
        "preface": "",
        "paragraphs": [
            "此身非不爱罗衣，月晓霜寒不下机。",
            "织得罗成还不著，卖钱买得素丝归。"
        ],
        "notes": "",
        "id": "b58ee06a825bbe71bd16828f13321c8b"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "雪  其一",
        "preface": "",
        "paragraphs": [
            "淮上飞花正皓然，日车月御欲停鞭。",
            "千形凛凛如无地，一片苍苍忽露天。",
            "洞口似迷山路处，斗闲疑泛海槎年。",
            "长瓢酒挹云泉酿，大轴诗题锦水牋。",
            "僧舍手抔留煮茗，渔庵缾贮借烹鲜。",
            "喜余稻糁投饥喙，惭乏绨袍赠冻肩。",
            "白里好张红步障，猛中宜摆绛戎旃。",
            "扫开寥廓凭风帚，抉去纷纭忆剑仙。",
            "猎火正燃云有焰，旅庖何在突无烟。",
            "未应门外同袁子，曾买污莱数亩田。"
        ],
        "notes": "",
        "id": "518909036ab35208837e420531f08438"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "雪  其二",
        "preface": "",
        "paragraphs": [
            "君看飞雪竞翩翩，云将争驱正著鞭。",
            "人望已酬残腊后，物华兼值早梅天。",
            "招沽北掾输平日，走马西州忆少年。",
            "漏屋旋消濡弊褐，破窗穿过湿余牋。",
            "蹄涔易见真漥满，粪土难辞伪色鲜。",
            "席户冷灰人削迹，朱门热炙客摩肩。",
            "纷纷万事还如此，寂寂幽怀尽舍旃。",
            "流水明中争趁月，断鸿深处独藏仙。",
            "谁家渔棹空闻笛，何处樵村只见烟。",
            "最好耕农相贺了，牛衣醉卧夕阳田。"
        ],
        "notes": "",
        "id": "053dee9439290ef916debaed5b2f0611"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "雪  其三",
        "preface": "",
        "paragraphs": [
            "侯款诸祠方彻奠，车回五骏既投鞭。",
            "云如大练生淮浦，雪似繁星落楚天。",
            "有客弄花知乐岁，何人感物惜流年。",
            "南城病仆惟沽酒，西郭诗章但买牋。",
            "隠伏急因明处见，垢污多自夜来鲜。",
            "佣将粺谷才糊口，拾去濡薪未息肩。",
            "白面鞲鹰红锦臂，乌山围兽赤缯旃。",
            "却燃灯坐疑为梦，欲上楼看恐有仙。",
            "玉镜台前侵皓月，碧纱窗外弄青烟。",
            "树头还有鸿栖否，船是寒沙水畔田。"
        ],
        "notes": "",
        "id": "4be8d139dbb9e19dc63c9c2039e16fe3"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "雪  其四",
        "preface": "",
        "paragraphs": [
            "诸少逸驾追无前，我乘驽马持短鞭。",
            "更添一老爱白雪，但开两眼寻青天。",
            "诗中戈矛欲挥我，君家伯仲空忘年。",
            "摇笔吟哦有裂管，倒囊抖擞无遗牋。",
            "谁知群形消即露，却还本质污与鲜。",
            "田庐有蓬尚塞户，樵衣无布堪补肩。",
            "群儿上垄刍且牧，孤戍曝日旗与旃。",
            "人闲安得真洞府，空中失脚飞神仙。",
            "明月随来会星弁，白云迎去升紫烟。",
            "溪湾留下断虹卧，山阴亦有玲珑田。"
        ],
        "notes": "",
        "id": "84231fe57a35824556b0a9969b84e5b7"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "雪  其五",
        "preface": "",
        "paragraphs": [
            "一夜五宫星茫然，投壶笑电挥赤鞭。",
            "何物变为淮上雪，余花散入江南天。",
            "东家乞火温稚子，西邻赊酒娱高年。",
            "樵翁头上笠戴月，渔父手中帆卷牋。",
            "庾子贞家但寻菜，鲍通直辈弥矜鲜。",
            "卞郎方弄瓠杯杓，浙帅已亡羊髀肩。",
            "当门正好张敝席，隔篱可笑窥华旃。",
            "最是珊珊上楼珮，恰如冉冉升空仙。",
            "牵牛童儿饮河汉，扶犁老子耕云烟。",
            "漫翁何处拾瑶草，自有梅花大庾田。"
        ],
        "notes": "",
        "id": "3462124517530cc7b0893a6a5d149d62"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "雪  其六",
        "preface": "",
        "paragraphs": [
            "江西词客休刺船，马上俊郎休弄鞭。",
            "且看满城花落地，恰如穷谷晓时天。",
            "松林独干凌坚操，麦垄疏毛白少年。",
            "犬信宜将筒护纸，鸿书须用帛为牋。",
            "月中两艳非投暗，物里千形不较鲜。",
            "最好一环围井口，有时数点露山肩。",
            "纷来上相挥长麈，侧去诸卿蔽曲旃。",
            "水畔谁为佩珠女，车中人是行云仙。",
            "吟裁笛竹清梅瘦，忽爨琴桐湿更烟。",
            "近日无钱酬酒媪，且教借卖漫翁田。"
        ],
        "notes": "",
        "id": "fe8d000697a49f1eacddea9212a25a53"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "雪  其七",
        "preface": "",
        "paragraphs": [
            "昨霄梦看六龙渊，鹤御惊回坠晓鞭。",
            "万顷落花春晚后，一床清水月明天。",
            "门无黄雀张罗地，室有玄熊应梦年。",
            "入竹好鸣寒玉珮，寄梅兼附白云牋。",
            "杨妃绣段披方稳，李逸乌纱裹更鲜。",
            "避色莫投妆妇指，弄香须扑舞蛾肩。",
            "群乌噪过巢无树，一兔奔归猎有旃。",
            "溪叟正如翘苇鹭，山翁弥似出尘仙。",
            "僧簷鸟伺斋余饭，客灶猫栖爨后烟。",
            "且报漫翁来掘壁，墙闲便是我家田。"
        ],
        "notes": "",
        "id": "c1c0bc78b9edcda4f5ab634e0d7a66c1"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "雪  其八",
        "preface": "",
        "paragraphs": [
            "吟怀忽共雪纷然，罪逆余骸自可鞭。",
            "罔极之恩无报日，难平所感欲呼天。",
            "身骑騕褭成童岁，手握狻猊未丱年。",
            "三釂冷醅将及斗，一挥醉笔恰盈牋。",
            "当时饰束头毛绿，今日衣濡眦血鲜。",
            "楚泮师儒新腼目，秦关父老旧随肩。",
            "中心但比孤青桧，外物无庸大赤旃。",
            "每指多图为酖毒，自言寡欲即神仙。",
            "房中得子眠温席，突外从人笑冷烟。",
            "以此终身慰泉壤，不须问舍与求田。"
        ],
        "notes": "",
        "id": "006674534105f6187a854d23630d79ce"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "雪  其九",
        "preface": "",
        "paragraphs": [
            "荀翁犹慕李膺贤，漫叟当车我执鞭。",
            "辕下两骖将逐骥，墙闲一穴欲窥天。",
            "兵锋甚锐逢今日，铁阵横行记昔年。",
            "将钺挥金何用剑，檄书插羽不须牋。",
            "勇骑龙子神弥俊，笑扼犀吭血正鲜。",
            "一鼓已输元帅手，双矛将解敌人肩。",
            "我徒北首思投甲，子使西来约卷旃。",
            "自是见羸谋饵虏，却云养气欲希仙。",
            "已严军令除添灶，但恐师期忽举烟。",
            "设若渝盟相掩袭，冲车突骑占平田。"
        ],
        "notes": "",
        "id": "6dcb58210cd8705c012f8de15b20c828"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "雪  其一○",
        "preface": "",
        "paragraphs": [
            "团团藓晕埋青钱，稍稍竹树藏绀鞭。",
            "鸬鹚覆水鱼沉渊，罞罿蔽地禽冲天。",
            "梅房处女鶑坐禅，草头稚子松耆年。",
            "浮光飞沫人游川，斜行大字鸿书牋。",
            "壮士可论持守坚，美人休说容华鲜。",
            "乞余之夫尤慕膻，附炎之子弥脇肩。",
            "穿花走马锦藏鞯，垂云阅武车张旃。",
            "虢姨满路空遗钿，陈妃倚阁真神仙。",
            "有人情似山中泉，其情浓如春深烟。",
            "留下断芦云蓑篇，长令雪满淮之田。"
        ],
        "notes": "",
        "id": "2d4fb387dcd64a3099b9fc0f8ba39271"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "偶述",
        "preface": "",
        "paragraphs": [
            "寂然闲地好弦歌，胸中森森万仞戈。",
            "自道壮图终有用，未知时事竟如何。",
            "千金似粪无心愿，一剑如霜为国磨。",
            "吟辄废眠诗骨瘦，酒能消思醉颜酡。",
            "起登夜阁乘明月，笑倚寒山望太阿。",
            "谁道吾儒无壮士，蔺生功烈胜廉颇。"
        ],
        "notes": "",
        "id": "27ef6eabea5b7641f20bf032a7cf481c"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "催妆  其一",
        "preface": "",
        "paragraphs": [
            "鲁巷予方乐，秦楼子幸俱。",
            "所期为列女，应不讪庸夫。",
            "野叟田无璧，仙娥佩有珠。",
            "鸾歌迎弄玉，麟脯宴麻姑。",
            "自是闺中秀，何烦脸上朱。",
            "君看阆风客，亲驾五云车。"
        ],
        "notes": "",
        "id": "51c188f87411fe3f21eb4f0de981bbdb"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "催妆  其二",
        "preface": "",
        "paragraphs": [
            "行事从来号阔迂，酒闲诗兴便豪觕。",
            "卢公误妾平生事，嫁得东臯卧草夫。"
        ],
        "notes": "",
        "id": "01312589c8082297be1f4f5b6c25bba6"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "锦被堆",
        "preface": "",
        "paragraphs": [
            "春风萧索为谁张，日暖仍熏百和香。",
            "遮处好将罗作帐，衬来堪用玉为床。",
            "风吹乱展文君宅，月下还铺宋玉墙。",
            "好向谢家池上种，绿波深夜盖鸳鸯。"
        ],
        "notes": "",
        "id": "fe97cfa8b4161e0abd44f991ebe3127e"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "神宗皇帝挽词  其一",
        "preface": "",
        "paragraphs": [
            "顾托艰难后，宫城昼闭关。",
            "师屯五校肃，日驭六龙闲。",
            "易贮金茎露，难寻玉府山。",
            "裕陵人散后，犹望白云闲。"
        ],
        "notes": "",
        "id": "f976c1e723ee12865d1762b5f55a4383"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "神宗皇帝挽词  其二",
        "preface": "",
        "paragraphs": [
            "启殡龙輴动，森森凤翣移。",
            "迎神帐殿远，背阙梓宫迟。",
            "日惨河山路，草枯霜霰时。",
            "彩庭觉潇洒，应诵廖莪诗。"
        ],
        "notes": "",
        "id": "b174bbe8211fae6cf62f9942ff7b3775"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "代人进太皇挽词  其一",
        "preface": "",
        "paragraphs": [
            "九载忧勤事，倾心为继明。",
            "手扶天柱起，身御日车行。",
            "大业真无负，全功定有成。",
            "生民正歌舞，万丈玉山倾。"
        ],
        "notes": "",
        "id": "28736a422d5dff5ff6b6bcdf051d0d1e"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "代人进太皇挽词  其二",
        "preface": "",
        "paragraphs": [
            "绛节排山仗，珠襦换玉衣。",
            "不乘黄鹄去，即御赤鸾飞。",
            "受谥心无媿，朝真德有辉。",
            "太元庭上客，闻义亦歔欷。"
        ],
        "notes": "",
        "id": "34491a5ff264d73f5176a6d5b0389321"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "代人进太皇挽词  其三",
        "preface": "",
        "paragraphs": [
            "一自姬周后，难乎有此才。",
            "明将照幽隠，泽欲被蒿莱。",
            "外属私恩绝，本朝公道开。",
            "勒铭何处好，嵩岳鬰崔嵬。"
        ],
        "notes": "",
        "id": "99f2af78a20334f58647266db8d5468d"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "代人进太皇挽词  其四",
        "preface": "",
        "paragraphs": [
            "玉殿菆宫启，龙輴叩陛初。",
            "严兵犹惊夜，列仗已当车。",
            "路指新陵阙，窗留旧简书。",
            "移班近东处，风月一帘虚。"
        ],
        "notes": "",
        "id": "e458562f84327f037571a96c73bf86de"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "代人进太皇挽词  其五",
        "preface": "",
        "paragraphs": [
            "导骑鸣鞭去，魂车恋阙迟。",
            "梓宫何处宿，幄殿夕阳时。",
            "天上有名姓，人闲无路歧。",
            "三泉深百尺，神御复何之。"
        ],
        "notes": "",
        "id": "38b02b04e5631a5b2c30d85d1ee79bc3"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "阎博士挽词  其一",
        "preface": "",
        "paragraphs": [
            "可惜方刚士，平生气貌严。",
            "有朋搔白首，无路吊苍髯。",
            "地下新潜德，人闲故养恬。",
            "儒林与孝友，二传子须添。"
        ],
        "notes": "",
        "id": "beda5b36cc3ee099ea713d8f7ab8c542"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "阎博士挽词  其二",
        "preface": "",
        "paragraphs": [
            "一梦龙蛇后，难寻博士星。",
            "所居城见月，仍用柏为庭。",
            "白马车齐送，黄宫户永扃。",
            "松陵今夜客，恸哭入冥冥。"
        ],
        "notes": "",
        "id": "69a3e4e053aa12a7a36d48161579361e"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "苗户部挽词  其一",
        "preface": "",
        "paragraphs": [
            "虽负文场志，何惭国士风。",
            "王廷曾抗论，庙鼎合铭功。",
            "玉树摧平地，朱霞落半空。",
            "故人遗叹在，秋后有惊鸿。"
        ],
        "notes": "",
        "id": "54a0f7c1872694140e6cc22018ece9e1"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "苗户部挽词  其二",
        "preface": "",
        "paragraphs": [
            "已矣公归矣，哀哉将奈何。",
            "黄宫无处乐，玄冕有谁歌。",
            "南越生祠久，东川画像多。",
            "孤穷亲党在，共立碣嵯峨。"
        ],
        "notes": "",
        "id": "d5a2229b49e45aa6a7cd71c788b17d0c"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "林漕挽词  其一",
        "preface": "",
        "paragraphs": [
            "国士青云器，儒林合抱松。",
            "羽仪丹穴凤，头角剑津龙。",
            "玉笋班虽贵，皇华使愈恭。",
            "人亡其政在，尚可访遗踪。"
        ],
        "notes": "",
        "id": "ed328d735db0ec4a92004e0a83cb586e"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "林漕挽词  其二",
        "preface": "",
        "paragraphs": [
            "一梦无回处，庞眉坐柏庭。",
            "几时逢白日，万事付哀铃。",
            "画翣行须缓，黄宫到便扃。",
            "松陵诗莫和，恸哭不堪听。"
        ],
        "notes": "",
        "id": "8adf6dd32703ef38ef24e8e4a59ff5bf"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "蔡学士挽词  其一",
        "preface": "",
        "paragraphs": [
            "斗分星孤陨，虞庭凤不还。",
            "金龙抛使节，玉笋误朝班。",
            "世德元明后，家声王谢闲。",
            "国功图未卒，归老负江山。"
        ],
        "notes": "",
        "id": "50c17e996d88f60ea0724969e6b037b9"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "蔡学士挽词  其二",
        "preface": "",
        "paragraphs": [
            "命也虽亡矣，但须铭此坟。",
            "朝中寻故事，江外访遗文。",
            "远思归流水，高风寄白云。",
            "忠魂在斯否，义亦不忘君。"
        ],
        "notes": "",
        "id": "8b52f16862bffcb7a49b943fc2c83123"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "蔡学士挽词  其三",
        "preface": "",
        "paragraphs": [
            "旧业儒编富，新装使橐空。",
            "洁身辞白日，随柩载清风。",
            "义与人心在，名须江水穷。",
            "诸山同岘首，有子胜羊公。"
        ],
        "notes": "",
        "id": "b528c36ced824feb99f643cd5b8a22d0"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "蔡学士挽词  其四",
        "preface": "",
        "paragraphs": [
            "且止明旌住，玄堂即闭关。",
            "素丝蒙柩往，白垩洗车还。",
            "身后千诗在，生前万事闲。",
            "松陵哀怨客，来吊自湖山。"
        ],
        "notes": "",
        "id": "3d26f198ecf55addfe29f430da2eec86"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "苏子瞻挽词  其一",
        "preface": "",
        "paragraphs": [
            "起起公终矣，斯文将奈何。",
            "新书传异域，旧隠寄东坡。",
            "直道谋身少，孤忠为国多。",
            "死生公论在，高义山峨峨。"
        ],
        "notes": "",
        "id": "3706e116526c64b60c098d669647c2f0"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "苏子瞻挽词  其二",
        "preface": "",
        "paragraphs": [
            "白玉棺无价，青囊葬有书。",
            "奔星来启路，走电去随车。",
            "官是修文号，人同上行居。",
            "峨嵋山下客，谁是跨鲸鱼。"
        ],
        "notes": "",
        "id": "3d8389ff105c3062ba76155f412f1312"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "蹇侍郎挽词  其一",
        "preface": "",
        "paragraphs": [
            "旧德朝之望，平生勇所为。",
            "赤心逢谊主，皓首弃明时。",
            "路入皇宫近，谁将画翣移。",
            "有人号欲绝，莫诵蓼莪诗。"
        ],
        "notes": "",
        "id": "bfc8e308989ac9264c6c34c546bb0c13"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "蹇侍郎挽词  其二",
        "preface": "",
        "paragraphs": [
            "一闭玄堂后，更分明与幽。",
            "虽辞白日去，不忘锦江游。",
            "古桧苍颜在，孤云壮气收。",
            "文章如可访，遣使入西州。"
        ],
        "notes": "",
        "id": "1c8df65a175b56d222a55272d4d8ed32"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "杨集贤挽词  其一",
        "preface": "",
        "paragraphs": [
            "彼美朝之望，光终不较年。",
            "醇风随入地，义气去凌烟。",
            "身后人人慕，生前事事贤。",
            "故交贫与贱，沈痛欲呼天。"
        ],
        "notes": "",
        "id": "286b550c3cdb7df17a740e03e6240424"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "杨集贤挽词  其二",
        "preface": "",
        "paragraphs": [
            "门静车声歇，庭虚燕几闲。",
            "芸签新汗简，玉笋旧清班。",
            "事寄浮云外，身从大梦闲。",
            "复为长夜寝，恸哭入玄关。"
        ],
        "notes": "",
        "id": "14c59b5716a38c704dc867f3eb5d6018"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "韦侍郎挽词  其一",
        "preface": "",
        "paragraphs": [
            "彻殡哀铃动，蒙棺素币舒。",
            "明旌先启路，画翣侧随车。",
            "长夜玄堂近，平生燕坐虚。",
            "须臾泉户阖，挽绋且徐徐。"
        ],
        "notes": "",
        "id": "5f5b2b6ee457a6fda837bde595a48478"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "韦侍郎挽词  其二",
        "preface": "",
        "paragraphs": [
            "野水鹤犹回，旧山云不归。",
            "不归将奈何，但恐云无依。",
            "公是吴中老，吴人爱公好。",
            "公好不来归，泪湿江边草。"
        ],
        "notes": "",
        "id": "a49d7711c07a7a00a7d324692420b080"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "林殿院挽词",
        "preface": "",
        "paragraphs": [
            "吁嗟人兮，而有斯人。",
            "以义为质兮，以刚守身。",
            "内明白而外昭哲兮，气貌甚真。",
            "动则不苟兮，可使之为国，可使之为民。",
            "使之为国兮取义舍生，使之论事兮倾出赤心。",
            "世方好柔兮我方刚，彼为辕下驹兮我方鹰扬。",
            "彼作威之臣人莫敢当，我方藐视兮直攻其强。",
            "彼作福之臣兮烹煎牛羊罗列酒浆，我方折其匕箸兮复杯而不尝。",
            "以甘易苦兮自以为常，以退为进兮如寝诸床。",
            "所往所居，不察刀笔者害兮簿书有蔽。",
            "隠必露兮伏必发，照奸胆兮破奸穴。",
            "小奸积忿兮五脏欲裂，大奸睚眦兮其眦有血，口且欲吞兮齿且欲啮。",
            "何诬之不诬何说，哆兮侈兮三寸之舌。",
            "颜渊偷饭，曾参鬬杀。",
            "慈母投杼兮其谁不信，所頼公明兮得无悔吝。",
            "夫何不幸兮人之云亡，谁司有命兮付与之不长。",
            "揭丹旐兮归晋疆，望江湖兮归故乡。",
            "太行山上秋风起，度浮梁兮盟津水。",
            "符离东畔更凄凉，山阳犹有旧吟窗。",
            "吴人俱望扬子江，素车白马迎道旁。",
            "故人亦有孤与孀，更忧今岁寒无裳。",
            "洞庭橘柚正青黄，鲈鱼鲙美莼羹香。",
            "且缓哀铃送酒觞，一辞白日掩玄堂。",
            "玄堂一掩难开扃，夜复夜兮何时停。",
            "负高才兮成鬰鬰，揭高义兮徒冥冥。",
            "一心在兮湖水清，万事空兮山月明。",
            "悲恸处，是松陵，云惨兮，鸟哀鸣。",
            "念骨肉兮摧心形，须鬓班兮涕纵横。"
        ],
        "notes": "",
        "id": "0c2c86e3347edff11b02c9ff0e30c849"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "宁倅挽词  其一",
        "preface": "",
        "paragraphs": [
            "人生如逆旅，来去何容易。",
            "对面正谈笑，转头成梦寐。",
            "伤哉手上书，已矣胸中事。",
            "义不复驾骥，洒尽辞家泪。"
        ],
        "notes": "",
        "id": "e33be9b13227f33c7fcf760d8f1e619c"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "宁倅挽词  其二",
        "preface": "",
        "paragraphs": [
            "记得高山否，淮东非所归。",
            "谁迎玄冕去，自趁白云飞。",
            "泣尽孤儿血，空遗旧日衣。",
            "容州公莫去，此地故人稀。"
        ],
        "notes": "",
        "id": "f56527465a74425c570bca8cf582c37e"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "宁倅挽词  其三",
        "preface": "",
        "paragraphs": [
            "平生富情义，至死不寐悔。",
            "更无桃花米，惟有银鱼佩。",
            "一家将奈何，九子尚无配。",
            "魂兮且勿忧，幸有山公在。"
        ],
        "notes": "",
        "id": "6223172e0d6b8e206109dfa820b78ad5"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "李朝议挽词",
        "preface": "",
        "paragraphs": [
            "一从洪井到处州，见说洪人总泪流。",
            "本望圣朝令久任，若论明吏合封侯。",
            "高才所至都无事，厚德于今可镇浮。",
            "故作此诗传野史，不须铭记掩诸幽。"
        ],
        "notes": "",
        "id": "1c999ce8920ea83d9b2452e5c0c9c9d1"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "哭张六",
        "preface": "",
        "paragraphs": [
            "欲视目已瞑，欲语口已噤。",
            "欲动肉已寒，欲书手已硬。",
            "惟有心上热，惟存心中悲。",
            "此热须臾闲，此悲无休时。",
            "所悲孤儿寒，所悲孤儿饥。",
            "苦苦复苦苦，此悲遂入土。"
        ],
        "notes": "",
        "id": "93967d93d17e49dc978bbda2f4cd84ad"
    },
    {
        "author": "徐积",
        "dynasty": "宋",
        "type": "诗",
        "rhythmic": "",
        "title": "招陈顾魂挽词",
        "preface": "",
        "paragraphs": [
            "鱼有所归，鸟有所栖。",
            "孤坟累累，子将何依。",
            "束子之装，裹子之粮。",
            "促登汝航，往归汝乡。"
        ],
        "notes": "",
        "id": "0c145c1f2985db99bb4f1c920f17b674"
    }
]