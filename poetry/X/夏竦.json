[
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制看毛诗诗三章二章十二句一章八句  其一",
        "preface": "",
        "paragraphs": [
            "周道洽平，声动文成。",
            "周王弃善，俗移风变。",
            "哀乐异心，治乱殊音。",
            "心发言从，影响攸同。",
            "政行音类，埙箎靡异。",
            "实教化之所由，故能经乎天而纬乎地。"
        ],
        "notes": "",
        "id": "c18e6edb4c7300926e276b94cfe5af40"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制看毛诗诗三章二章十二句一章八句  其二",
        "preface": "",
        "paragraphs": [
            "生民尊祖，时迈告成。",
            "江汉拨乱，凫鹥持盈。",
            "四诗之道，始于和平。",
            "五际之变，通于晦明。",
            "宣宥密之基命，敭遹骏之休声。",
            "或箴规于阙政，或叹咏于芳馨。"
        ],
        "notes": "",
        "id": "85145c4324c32b2832e4901a9d8a61a3"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制看毛诗诗三章二章十二句一章八句  其三",
        "preface": "",
        "paragraphs": [
            "温柔之教，政治之源。",
            "瞽能诵兮可以谏，士不学兮无以言。",
            "盖盛衰之所系，故讽谕之攸存。",
            "惟圣心兮垂思，永大庇兮元元。"
        ],
        "notes": "",
        "id": "68c1d025b2c8e999ee33085a45a53f47"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制迎圣像中路获金龙送还茅山",
        "preface": "",
        "paragraphs": [
            "巍巍真像范金成，瑞节棠舟远导迎。",
            "精衷励翼符神贶，藻卫葳蕤率礼经。",
            "兰隄晓景涟猗静，神龙报降祥云映。",
            "双上琼干采质明，旁临旌栧灵辉盛。",
            "台臣祗肃荐华芗，承贺凝贞拜露章。",
            "羲氏官名高可拟，汉家年纪远难方。",
            "鳯盖分阴腾九色，蜿蜒共戯云裳侧。",
            "御天飞跃世空闻，瑞德萦盘今始识。",
            "骙骙矫首仰中宸，丹扆深嘉美应臻。",
            "纾礼既能畴圣日，为霖当使福蒸人。",
            "华阳翠壑贞灵地，星使送还彰睿志。",
            "更播云章入管弦，昭昭亿载传金匮。"
        ],
        "notes": "",
        "id": "36e65c7b1a290729135f5da7a1568526"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制崇政殿宴从臣",
        "preface": "",
        "paragraphs": [
            "青绮禁门符命锡，离珠御府天琛积。",
            "两仪流庆会休期，二圣诒谋归盛德。",
            "大礼修，真猷格，懿铄昭昭兮靡极。",
            "阜民财，形物力，圣志干干兮夕惕。",
            "金扉玉宇丽皇居，鳯藻鸾踪辉乐石。",
            "龟趺螭首建灵辰，鹊尾龙香奉至神。",
            "日转翠华临阁道，天旋丹仗复钩陈。",
            "缙绅茂宠兮逾三接，羽卫鸿仪兮备九宾。",
            "琼觞传满兮均尧酒，柏殿赓飏兮洽汉臣。",
            "奉若灵心弥翼翼，布昭𬪩化愈淳淳。"
        ],
        "notes": "",
        "id": "cc05b56fa850b7d0b5aaad733f675867"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制为政歌",
        "preface": "",
        "paragraphs": [
            "黼帐夜分常监寐，鳯轩端委敷文治。",
            "肇建元封陟介丘，寖寻毖祀临汾水。",
            "茂烈馨香久际天，精心励翼弥恭已。",
            "体道推仁洽惠和，斵凋归厚蠲华侈。",
            "怀柔四貊尽来庭，边圉无尘似平砥。",
            "尧德钦明惇茂族，汉条寛大措祥刑。",
            "永观禹画同文轸，更伫虞巡审量衡。",
            "睿政无为犹日慎，布昭谟训掩汤铭。"
        ],
        "notes": "",
        "id": "4a8fcd15bd60be732c77fe2fe2e19cb5"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制奉先歌",
        "preface": "",
        "paragraphs": [
            "皇家兮仙祖，上世兮圣神。",
            "承云兮分治，驾羽兮临民。",
            "诞昭兮馨烈，高陟兮元真。",
            "载乘土运临三古，属象羲农振遐武。",
            "爰炳明灵陟上苍，绵绵圣绪庆悠长。",
            "既积仁兮累德，爰振耀兮流芳。",
            "罄二仪兮垂祐，弥万祀兮开祥。",
            "巍巍烈祖兮膺宸历，御瑶图兮建鼇极。",
            "东征西怨兮振群黎，下舞上歌兮康庶国。",
            "优游亮直显敦仁，锡羡休嘉符拓迹。",
            "四貊名王尺组羁，九涯远道安车适。",
            "圣功耆定实登三，方賮骏奔惟旅百。",
            "赫赫神宗廓帝纮，昭广运兮洽和平。",
            "礼适素青兮沿夏子，化归𬪩粹兮复胥庭。",
            "宪六学兮昭地纬，事七庙兮奉天经。",
            "震叠威霆兮逾朔幕，汪洋惠露兮浃编氓。",
            "偃节灵台兮黜武，漏鱼寛网兮蠲刑。",
            "三叶缉熙兮隆绍继，皇穹右序兮𬯎繁祉。",
            "徘徊飇歘兮授元符，焜燿樵蒸兮修茂礼。",
            "思文成颂兮迪先谋，多黍申歌兮昭乐岁。",
            "参侔开阖已无为，虔巩盈成弥若厉。",
            "惟寤寐兮符通，实天人兮合契。",
            "降僊驭兮自三清，谕灵源兮逾百世。",
            "遐锡鸿休茂本枝，永符盛德昭明类。",
            "荐徽册，致清衷，斋明兮显至。",
            "款太空，告繁禧，监观兮斯暨。",
            "对越兮储精，聿怀兮忘寐。",
            "舄奕千龄播德芬，钦崇茂典协经纶。",
            "神化有开彰密命，庆基无际等高旻。"
        ],
        "notes": "",
        "id": "c7e38d5b91ca02b0ccc8732eeb32820f"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制笔歌",
        "preface": "",
        "paragraphs": [
            "制之精兮汉宫之双管，锋之妙兮赵国之修毫。",
            "自承掌握济群用，觚与椠兮难施劳。",
            "古今罔不达，淑慝将何逃。",
            "深仰玉蟾均砚滴，讵惭金马制书刀。",
            "颉皇观迹虫篆兴，纤端积润八体成。",
            "写图始告姬公瑞，错宝终传路扈名。",
            "上圣惟聪炳帝文，宸章奎画冠生民。",
            "洒翰翠珉垂睿式，珥彤丹地宠儒臣。"
        ],
        "notes": "",
        "id": "eda718c7b13a45a7c25bec204c395445"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制砚歌",
        "preface": "",
        "paragraphs": [
            "南方潜璞出寒溪，沉沉紫蔚凝坚姿。",
            "两仪肖象磨砻异，三趾承隅琢餙奇。",
            "银带参华贡双阙，玉蟾分滴润圆池。",
            "微波澄淡当晴景，旌旗半浸龙蛇影。",
            "轻浮春絮拂犀干，微动日华明绮井。",
            "蘂简交辉九禁深，玉枝斜照中宵永。",
            "列璇台兮今得地，迩清光兮叶灵契。",
            "宣丝旨兮扬圣谟，赞云章兮熙睿志。",
            "弥彰盛德冠生民，务以文明化兆人。"
        ],
        "notes": "",
        "id": "f5e9e22549d302fe729f8e4290e41392"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制墨歌",
        "preface": "",
        "paragraphs": [
            "昔造图书兮纪方志，铅黄丹漆兮初为贵。",
            "后世增华兮迈昔贤，松烟布色兮明且妍。",
            "一枝均赐官仪备，九子分形吉礼全。",
            "写功咏德盈缃帙，体物缘情徧绮牋。",
            "阴山潜璞兮琢金池，相须艺圃兮事攸宜。",
            "湘川青管兮束圆锋，并列璇台兮用本同。",
            "垂大训，述微言，孔墨之教兮长存。",
            "腾藻翰，赞仪形，渊云之妙兮惟精。",
            "上圣敦仁崇俭约，厥篚珍奇诏皆却。",
            "唯许隃糜岁贡臻，式彰文德化生民。"
        ],
        "notes": "",
        "id": "12c8bb08d9488331da10820a54917b22"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉祀礼毕还京",
        "preface": "",
        "paragraphs": [
            "先天密命启祯期，侯日灵文降紫闱。",
            "恭馆靖尊妙化，帝居斋祓拥纯禧。",
            "勒鸿昭姓增梁甫，报本祈年款魏脽。",
            "真御下临彰日监，嘉生诞降示天随。",
            "丕承宝绪增寅畏，惠迪灵猷务肃祇。",
            "国阳郊报尊天位，钦奉后祇将合祭。",
            "仁里爰瞻严父祠，徐銮式徇黎萌意。",
            "攸司经始兮载严，象物应斯兮绍至。",
            "荧煌先道兮珍符，焕衍参涂兮藻卫。",
            "真场合奏兮笙镛，灵阯钦柴兮圭币。",
            "三气晬容兮仰觌，八景飞舆兮降格。",
            "青祺简简兮渊冲，瑞命禳禳兮山积。",
            "合饮谯城洽睿慈，仁风溥畅宣和怿。",
            "制畿睢水焕先谟，惠露汪洋敷润泽。",
            "纳贾陈诗兮总旧章，念功继绝兮昭明德。",
            "近甸回衡景念新，太宫归格物华春。",
            "太和充郁层霄外，协气周流率土滨。",
            "穆穆天章腾圣域，巍巍道荫庇生民。",
            "体元化，叙彝伦，顺则兮穹旻。",
            "观秘奥，守精真，谨度兮声身。",
            "四貉兮来同，千龄兮应会。",
            "甘实兮积中，英蕤兮发外。",
            "皇哉曼寿保丕基，青简遐昭帝者仪。",
            "道冠周诗心翼翼，功逾夏载日孜孜。"
        ],
        "notes": "",
        "id": "d4ea2bc6a95a72a15aa5b70ee690cd14"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制玉清昭应宫甘露歌",
        "preface": "",
        "paragraphs": [
            "祝圣清场初展礼，鸿都向晓彰繁祉。",
            "郁郁纤枝正后凋，瀼瀼瑞采俄雰委。",
            "吉云五色比还疏，况是严冬岁律余。",
            "承以玉杯甘若蜜，凝于翠幄皎如珠。",
            "荐宸居，称寿酒，宣大庆兮仰归元首。",
            "香馥馥，斾央央，建灵坛兮茂对多祥。",
            "天心信与人心会，诞节将临遽沾霈。",
            "式昭真荫祚君王，永锡遐龄齐覆载。"
        ],
        "notes": "",
        "id": "a047f779849b3cde35aca2f0b005bb07"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制宣读天书",
        "preface": "",
        "paragraphs": [
            "赫赫穹符迪庆基，巍巍真绪拥繁禧。",
            "控飚灵御传天意，候日珍文告帝期。",
            "奉诣乔丘彰锡祉，胙壤濑乡修茂礼。",
            "宸闱薰祓款云舆，戎候耕耘櫜象弭。",
            "纪号惟新岁历呈，三元初吉协休辰。",
            "徽册奉天熙事蒇，丕名尊祖皇仪展。",
            "太宫荐鬯孝思伸，阳位升烟鸿庆远。",
            "瑞应纷纶百福同，寅威宝命务尊崇。",
            "布宣精意诚明显，申饬攸司宪度隆。",
            "将披秘蕴昭灵契，欲使万方知帝意。",
            "肆眚端门诏毕旋，灵场预启百枝燃。",
            "夙陈路寝敷瑶席，躬荐真香奏瑞烟。",
            "三辰淳耀居斋室，阶满祥蓂当望日。",
            "大裘陟降既登歌，群后延登皆上笏。",
            "元辅披縢圣训扬，枢臣援翰宝文彰。",
            "有虞出洛龟休跃，唐氏衘图鳯罢翔。",
            "辞若洞章皆擿句，字如龙篆宛分行。",
            "森沉虎斾严真卫，肃穆珠旒增洁志。",
            "敬受丹书岂易侔，式旌玉刻诚难继。",
            "修修羽帐降星辰，杳杳飚斿驻圣真。",
            "庭际烟霞辉晔晔，天中鸾鹤羽兟兟。",
            "微密妙言爰备举，庞鸿盛则已宣臻。",
            "一一嘉猷保元后，谆谆深旨为含生。",
            "写成别笈缄藏密，荐献礼周弥袭吉。",
            "恍恍真心显道枢，穰穰景佑归宸历。",
            "升闻璇宙洽神欢，昭纪琅函为睿式。",
            "万灵潜卫极寅威，九序相趋皆励翼。",
            "绵宇弥隆清浄风，虚晨益鍳馨香德。",
            "岂独飞英冠百王，祗延道荫永欢康。",
            "薰弦濬发南风咏，丕显清衷报彼苍。"
        ],
        "notes": "",
        "id": "19d0694991010d4ee0cdb58816b36d86"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制幸金明池",
        "preface": "",
        "paragraphs": [
            "朱辂乘时兮出晓烟，飞梁承幸兮斗城边。",
            "幔省荫堤兮杨叶暗，星旄藻岸兮物华妍。",
            "珠网金铺兮豫章馆，风樯桂楫兮木兰船。",
            "象潢仪汉兮澄波远，激水寻橦兮妙戯全。",
            "伫帝晖兮凝制跸，人焕衍兮欢心逸。",
            "嘉流景兮延迩臣，乐清明兮丽新曲。"
        ],
        "notes": "",
        "id": "f9686fc1dc2bf0e37d41138746c75419"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制七夕",
        "preface": "",
        "paragraphs": [
            "紫皇宴服出瑶台，仗下凉宵水殿开。",
            "初月上弦光泛灔，横河案户势徘徊。",
            "扇分兰露侵衣滴，帘卷天香拂帐来。",
            "阁道森沉飞绛节，龙璈鳯吹凌霄发。",
            "琥车缥缈际烟浔，扣砌迢遥望云阙。",
            "百子池深列宿分，九微灯淡纤尘绝。",
            "云屏轻箑贯双针，彩缕萦风势不任。",
            "露挹琼苏敷碧席，明霞照地光无极。",
            "西汉元封五叶时，猗兰云辇会真期。",
            "何如法坐嘉蕃熟，高振薰弦播缉熙。"
        ],
        "notes": "",
        "id": "21889d04e696b41c4cfba116e68c0fca"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "黄鹤楼歌",
        "preface": "",
        "paragraphs": [
            "城上危楼高缥缈，城下澄江复相绕。",
            "有时漾影入中流，俯看鱼游仰飞鸟。",
            "近楼多少未行舟，满江落花洒汀洲。",
            "人同江狎不怕浪，登楼对酒弹箜篌。",
            "大别山头白云起，金口渡边雨如洗。",
            "半钩新月上孤城，还照高楼与江水。",
            "晴江依旧泻浔阳，黄鹤无由归故乡。",
            "一声玉笛起何处，燕扑阑干花影长。"
        ],
        "notes": "",
        "id": "c817380e9042d10009cac7e68d7a5119"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "三月施州进金色小龟",
        "preface": "",
        "paragraphs": [
            "清江涵德泽，嘉瑞效灵龟。",
            "巢叶形偏小，如金色最奇。",
            "玉灵惭异质，绎属近幽姿。",
            "骑置遥承献，观图仰帝祺。"
        ],
        "notes": "",
        "id": "b1ac9e9ced49b4e33ab9305de006b0e7"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "大中祥符七年七月锦州奏天庆观修圣祖殿毕五色云三朵各方丈余见于殿上",
        "preface": "",
        "paragraphs": [
            "仙祠成秘殿，远郡在卢阳。",
            "旭日初流景，卿云忽降祥。",
            "三枝分玉叶，五色照琳房。",
            "元后成真荫，钦柴报上苍。"
        ],
        "notes": "",
        "id": "ddae0c39b6080d9ed5f92b3edce17091"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "八年正月天庆节上清宫行香锡庆院御筵日扬辉有非烟非雾之云",
        "preface": "",
        "paragraphs": [
            "宝箓标嘉节，需云锡惠筵。",
            "烈晖腾爱景，瑞彩拟非烟。",
            "焜燿璇霄外，轮囷绛阙前。",
            "居歆方屡告，伟兆溢祥编。"
        ],
        "notes": "",
        "id": "7aa600b0be1af209cb12de47db6cefab"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "明州进芝草并图",
        "preface": "",
        "paragraphs": [
            "四明开奥壤，三秀发灵芝。",
            "如盖殊形耸，无根瑞气滋。",
            "晨敷台岭异，日茂下房奇。",
            "善气方回复，充图献玉墀。"
        ],
        "notes": "",
        "id": "ed570509cecc2f438b9e4358c0f60cd3"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读史记诗  其一",
        "preface": "",
        "paragraphs": [
            "陶唐明历象，茂气与天通。",
            "举正分星度，归余定岁功。",
            "孟陬名不殄，南正道弥隆。",
            "自此垂三代，循环协大中。"
        ],
        "notes": "",
        "id": "64048aa418c921c5f55a822f88d35328"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读史记诗  其二",
        "preface": "",
        "paragraphs": [
            "昭昭齐鲁事，千载著良箴。",
            "欲辨为邦体，先观布政心。",
            "变民非远略，从简是徽音。",
            "北面无余意，诚因惠物深。"
        ],
        "notes": "",
        "id": "4dbf986f4fb4fa357a093abc09c0e87c"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读史记诗  其三",
        "preface": "",
        "paragraphs": [
            "汉武将从禅，须如亟释兵。",
            "甘泉诚毖祀，乔岳纪尊名。",
            "加礼崇休祉，修封盖号荣。",
            "岂同承帝箓，肆觐正权衡。"
        ],
        "notes": "",
        "id": "fa6efbf0cce3c8fdfabf61b401ffaac3"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读前汉书  其一",
        "preface": "",
        "paragraphs": [
            "酂侯依日月，天汉叙隆昌。",
            "迈德居三杰，观时定九章。",
            "过因王尉辩，功赖鄂君扬。",
            "终以同心美，清宁赞后王。"
        ],
        "notes": "",
        "id": "8c33250c5c47021614d9f3ace9476d40"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读前汉书  其二",
        "preface": "",
        "paragraphs": [
            "子房天授汉，不战道尤尊。",
            "秘法盈编受，危机借箸论。",
            "避封昭止足，辟谷厌尘喧。",
            "莫讶萧规茂，从容有绪言。"
        ],
        "notes": "",
        "id": "de1be6be6936eb5c8b88cbde91085c1c"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读前汉书  其三",
        "preface": "",
        "paragraphs": [
            "高祖寛仁主，淮阴变诈才。",
            "设坛诚有礼，推食本无猜。",
            "怀惠初颙若，夸功抑殆哉。",
            "何如中正者，千载仰高裁。"
        ],
        "notes": "",
        "id": "680f85156d9e98081db841ccb788c52a"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读后汉书诗  其一",
        "preface": "",
        "paragraphs": [
            "明帝章朝物，三雍复旧常。",
            "籝金赏西域，雅乐奏南阳。",
            "拜老鸿徽茂，祈农盛典彰。",
            "珍符昭美应，献寿表隆昌。"
        ],
        "notes": "",
        "id": "60f132c77e810fc072cd3ee484370022"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读后汉书诗  其二",
        "preface": "",
        "paragraphs": [
            "独行惩浇俗，嘉名动远荒。",
            "至诚祈夏雨，严意励冬霜。",
            "果行推陵险，丰规叹履方。",
            "孤高惟大逊，寿考茂祺祥。"
        ],
        "notes": "",
        "id": "bd376566f7c8bb979cefdbf4057cc438"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读后汉书诗  其三",
        "preface": "",
        "paragraphs": [
            "昭公详汉律，求比礼三千。",
            "刻敝深文息，寛平治德全。",
            "芳猷宣辅弼，余庆茂忠贤。",
            "方验来嘉瑞，仁矜理最先。"
        ],
        "notes": "",
        "id": "b9e0fda466151f4e475ef21e051e274a"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读三国志诗  其一",
        "preface": "",
        "paragraphs": [
            "白马当涂兆，黄家得岁兴。",
            "金符威既重，玉版事堪凭。",
            "汉火承前运，谯龙合旧徴。",
            "青云开后叶，下武倍兢兢。"
        ],
        "notes": "",
        "id": "8393a54b08ef6a34bd91325228d7f68f"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读三国志诗  其二",
        "preface": "",
        "paragraphs": [
            "许昌功未逞，江表地初平。",
            "汉帝居非远，吴侯志欲迎。",
            "壮图虽未遂，嘉虑实惟精。",
            "终阙尊崇礼，何关慎器名。"
        ],
        "notes": "",
        "id": "b3253953d96da7f2e40b077f68537bb7"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读三国志诗  其三",
        "preface": "",
        "paragraphs": [
            "家乘桑盖瑞，国富卧龙才。",
            "汉水神晖彻，灵图密命开。",
            "横天嘉气应，继日景云来。",
            "傥乏英雄器，三分亦殆哉。"
        ],
        "notes": "",
        "id": "2b4a60abe0db2f591ad449b9cbb1f1d6"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读晋书  其一",
        "preface": "",
        "paragraphs": [
            "安石陵霞致，清言振玉音。",
            "鸿勋济世久，厚德感人深。",
            "朱组虽然袭，虚舟岂易沉。",
            "东山高志在，潇洒谢尘襟。"
        ],
        "notes": "",
        "id": "16b43c613603df3e7bd0c2e09e9a26e8"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读晋书  其二",
        "preface": "",
        "paragraphs": [
            "李重推清雅，初传友爱名。",
            "嘉言为时发，大谊傅经明。",
            "崇德诚堪慕，修身岂易倾。",
            "留心众才举，千载仰铨衡。"
        ],
        "notes": "",
        "id": "c041a8bc35a95c146c3f98dc2c7b0583"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读晋书  其三",
        "preface": "",
        "paragraphs": [
            "士行勤武力，机鉴信良哉。",
            "国赖桓文业，人推葛陆才。",
            "殊祥双鹤至，吉梦八门开。",
            "终始全高节，诚因左翼推。"
        ],
        "notes": "",
        "id": "53861050686f86c0e0089e4b1c6d8272"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读宋书  其一",
        "preface": "",
        "paragraphs": [
            "汉宗开圣绪，得岁与周同。",
            "金石终移律，山河始誓功。",
            "飞名传秘记，嘉谶起游童。",
            "能使奸豪詟，诚为一世雄。"
        ],
        "notes": "",
        "id": "4af2bcda1ca7f35c3f2a65be5175c758"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读宋书  其二",
        "preface": "",
        "paragraphs": [
            "镇恶才明举，英雄想冠时。",
            "推锋平内侮，直指定西陲。",
            "向使鸿勋就，宁忧霸业衰。",
            "如何丧方召，遗烈漫伤咨。"
        ],
        "notes": "",
        "id": "d7fcd191edda7831b3c9c9e1ac706e6d"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读陈书  其一",
        "preface": "",
        "paragraphs": [
            "猛奴多勇槩，大矟事戎征。",
            "新蔡凶围陷，鱼梁寇垒倾。",
            "溯风轻古法，间道贵奇兵。",
            "懋赏宜开府，番禺已尽平。"
        ],
        "notes": "",
        "id": "91082e4ceeb16903effc639738681473"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读陈书  其二",
        "preface": "",
        "paragraphs": [
            "灵洗虽骁勇，忠规讵可轻。",
            "石城尝力战，黟歙本连盟。",
            "京口殊勋茂，临川叛寇惊。",
            "既能明号令，何惜务寛平。"
        ],
        "notes": "",
        "id": "6088198fa9c96c6a33437e4be9a5b819"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读后魏书  其一",
        "preface": "",
        "paragraphs": [
            "伟哉登国世，灵武定戎兵。",
            "拓土能图大，求才实励精。",
            "公侯新爵重，台省旧风清。",
            "自匪谟长世，鸿图岂易成。"
        ],
        "notes": "",
        "id": "676bfdeae25c6ab2784bf4d5891ddc5d"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读后魏书  其二",
        "preface": "",
        "paragraphs": [
            "高祖寛仁主，哀矜信有余。",
            "严刑几尽措，黎庶获安居。",
            "旧法躬刊定，繁文再刬除。",
            "既平财谒路，清白励簪裾。"
        ],
        "notes": "",
        "id": "680f85156d9e98081db841ccb788c52a"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读后魏书  其三",
        "preface": "",
        "paragraphs": [
            "真君昭密命，纪号表兴隆。",
            "瑞著洪河外，文成翠石中。",
            "帝名传祖祢，历数感王公。",
            "三五方兴运，明符事亦同。"
        ],
        "notes": "",
        "id": "aebeb3bdb418f5b273685a0113390ab7"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读北齐书  其一",
        "preface": "",
        "paragraphs": [
            "段氏推忠武，论兵特造微。",
            "历朝功并建，诸将令咸依。",
            "重位无矜色，高门有德辉。",
            "当时勋贵族，孰不仰家肥。"
        ],
        "notes": "",
        "id": "586bf36efd0650643b54dfbfeaedaba5"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读北齐书  其二",
        "preface": "",
        "paragraphs": [
            "咸阳诚赳赳，倚任极维师。",
            "贵势隆门绪，忠诚翼帝基。",
            "享年常戒满，避宠或兴咨。",
            "不学良无愧，嘉名已自垂。"
        ],
        "notes": "",
        "id": "964177c4cf601972f5ecc499776ba93e"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读后周书  其一",
        "preface": "",
        "paragraphs": [
            "思道怀廉慎，童年类老成。",
            "郡豪尝詟服，边寇亦清平。",
            "临难输忠节，辞荣保令名。",
            "贤哉蹈仁义，举世可为程。"
        ],
        "notes": "",
        "id": "a06d7b006e8820de85dc73cbc67cf8ed"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读后周书  其二",
        "preface": "",
        "paragraphs": [
            "南荆推德厚，千里远从师。",
            "奥识通三教，清声冠一时。",
            "就招虽暂至，恋本固难移。",
            "故老称前事，儒宗道益滋。"
        ],
        "notes": "",
        "id": "98c958cbe85ab876c62d523287025e35"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读后周书  其三",
        "preface": "",
        "paragraphs": [
            "迁哲承华绪，深谋事战征。",
            "艰危思大节，慷慨得群情。",
            "惠爱均戎旅，威名震敌城。",
            "江陵摧寇势，宵遁赖奇兵。"
        ],
        "notes": "",
        "id": "b550a6bcd16d82ba1936255e482d839b"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读隋书  其一",
        "preface": "",
        "paragraphs": [
            "里仁怀远度，大雅擅嘉名。",
            "制礼通时变，求书赞治平。",
            "推心清选举，从俭化黎氓。",
            "终始承恩遇，芳猷冠老成。"
        ],
        "notes": "",
        "id": "4f71916b733c371914f0641fb4e9eebe"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读隋书  其二",
        "preface": "",
        "paragraphs": [
            "荣定诚嘉器，攀鳞属盛时。",
            "赏劳恩特异，知足志惟熙。",
            "壮节承昭感，崇基保燕诒。",
            "但能思卫霍，自可比蓍龟。"
        ],
        "notes": "",
        "id": "1cd3419789fc5c497e7ff8589099eacb"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读隋书  其三",
        "preface": "",
        "paragraphs": [
            "子盖怀英断，南荒久驻留。",
            "清通承眷奖，恭顺望巡游。",
            "异宠荣乡党，丹诚破寇仇。",
            "边民思旧爱，刻石在西州。"
        ],
        "notes": "",
        "id": "9610ddd38524c7873ecad4bbdfa6a17d"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读唐书  其一",
        "preface": "",
        "paragraphs": [
            "天祚文皇德，元成雅道施。",
            "纳忠裨阙政，偃革致昌期。",
            "宴喜刀方解，人亡鉴遽隳。",
            "数行遗奏在，犹可动神祗。"
        ],
        "notes": "",
        "id": "f803abda12d904dc46e71b2d92710b8e"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读唐书  其二",
        "preface": "",
        "paragraphs": [
            "哲辅延清问，元和致治平。",
            "从人成庶务，求瘼济群氓。",
            "务远能无怠，求材可倚成。",
            "乃知虞舜德，恭已固难名。"
        ],
        "notes": "",
        "id": "2b46c80be2408306b6732b0d3648804a"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读唐书  其三",
        "preface": "",
        "paragraphs": [
            "贤哉段忠烈，振迹自邠宁。",
            "动必怀刚毅，何尝废典刑。",
            "英规方贯古，乐石谅难铭。",
            "密议初如用，艰危岂易形。"
        ],
        "notes": "",
        "id": "cf16eeeb0739cca2b40b300df6885b01"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读五代梁史  其一",
        "preface": "",
        "paragraphs": [
            "李唐危汉祚，巢寇盛黄巾。",
            "嘉士逢多难，忠言变逆伦。",
            "决疑归大顺，定策戮奸臣。",
            "宜享崇高赠，千年道更新。"
        ],
        "notes": "",
        "id": "4a97299e9effa2ad592108d820c54e70"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读五代梁史  其二",
        "preface": "",
        "paragraphs": [
            "赞贞怀武鸷，转鬬历炎凉。",
            "诚感泉源异，兵严士庶康。",
            "临危见忠愤，对敌擅威强。",
            "终始心无改，遗言更可伤。"
        ],
        "notes": "",
        "id": "c8baa49e83b3aa35362a5d69fd35969e"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读五代史后唐史  其一",
        "preface": "",
        "paragraphs": [
            "燕赵生奇士，仇方决志平。",
            "十年常竭节，一剑早知名。",
            "自取河南镇，终辞霸府兵。",
            "飞鹰昭庆路，穷达有高情。"
        ],
        "notes": "",
        "id": "3cddcb4dec1449fdc7776a8177f70d21"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读五代史后唐史  其二",
        "preface": "",
        "paragraphs": [
            "长兴秉钧者，子晦道攸隆。",
            "刚介昌言远，忠清茂泽丰。",
            "懿文常体道，妙略早从戎。",
            "可惜亏同德，当年阻建功。"
        ],
        "notes": "",
        "id": "7ca977dbc067f6165513f2b7f9c73eed"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读五代晋史  其一",
        "preface": "",
        "paragraphs": [
            "子文怀妙识，奥学洞天常。",
            "恬淡游莲幕，谦虚践玉堂。",
            "至仁周仆御，大雅变词章。",
            "慎默诚无怠，危机可尽防。"
        ],
        "notes": "",
        "id": "0839919c5dd454d02ad3b99f74a930aa"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读五代晋史  其二",
        "preface": "",
        "paragraphs": [
            "大雅怀忠孝，当年效战征。",
            "询谋无败事，临敌有奇兵。",
            "安陆祅狂殄，宗城寇难平。",
            "察廉能恻下，何患政难成。"
        ],
        "notes": "",
        "id": "a476e7afaeaea33bcb633a373610d19b"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读五代汉史  其一",
        "preface": "",
        "paragraphs": [
            "危邦有贤哲，力战镇州平。",
            "革弊还疲庶，从寛悦众情。",
            "爱人惟责已，徇节几忘生。",
            "青史惟馨在，千年仰令名。"
        ],
        "notes": "",
        "id": "f7971f2e5ac873d401cb19ba0945bd78"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读五代汉史  其二",
        "preface": "",
        "paragraphs": [
            "求益诚贤牧，廉平致乐康。",
            "欢谣腾近辅，盛典茂徽章。",
            "旧相亲褒记，黎民竞感伤。",
            "丰碑应不朽，千载咏惟良。"
        ],
        "notes": "",
        "id": "26cbe0f44fc5f23bbf70920c059a7eba"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读五代周史  其一",
        "preface": "",
        "paragraphs": [
            "文懿艰危际，虚心自晏宁。",
            "依违惭问战，闲淡贵无刑。",
            "镇俗惩浮躁，尊儒镂典经。",
            "忠诚亏美谥，良足愧幽灵。"
        ],
        "notes": "",
        "id": "cbc7694d5079004619514aa90c84b802"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制读五代周史  其二",
        "preface": "",
        "paragraphs": [
            "文伯怀明识，英规世所推。",
            "济时陈策画，急用备论思。",
            "隘郭爰增广，烦音亦改为。",
            "温恭非不济，感遇志如兹。"
        ],
        "notes": "",
        "id": "07c09a332f6fa4ee428122bdf2558a12"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制中和节",
        "preface": "",
        "paragraphs": [
            "中春遘初吉，嘉节著芳名。",
            "习习微和扇，欣欣万物荣。",
            "云融才化鹤，谷暖已迁莺。",
            "朝野多欢日，风谣会颂声。"
        ],
        "notes": "",
        "id": "06788c847a89875ad9ded774f89de0ed"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制会庆殿宴",
        "preface": "",
        "paragraphs": [
            "禁门乘晓会，宴豆示慈伸。",
            "激水龙腾久，仪韶鳯降频。",
            "云章流汉筑，衢酒洽尧民。",
            "百辟皆星拱，兢兢奉北辰。"
        ],
        "notes": "",
        "id": "5d772685cb8df0fb936de2a098c4b02d"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "二月昭州奏正月一日设醮上玉皇表烧钱次有鹤一只翺翔久之西北去",
        "preface": "",
        "paragraphs": [
            "平乐初正月，虚晨荐号时。",
            "瑞场燔碧币，僊骥驻霜仪。",
            "烟顶方遥辨，星精想下闚。",
            "天门俄翼去，杳霭瑞烟披。"
        ],
        "notes": "",
        "id": "ac72c84bfb5d985bb273608c03983872"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "野步",
        "preface": "",
        "paragraphs": [
            "顾步方塘上，西郊日渐曛。",
            "归心临远渡，晚色在闲云。",
            "垅势蜂腰接，谿流鷰尾分。",
            "田歌知有意，丰美谢明君。"
        ],
        "notes": "",
        "id": "f9dc1c127c749d22ed1945a429187203"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "秋晓",
        "preface": "",
        "paragraphs": [
            "半庭残月在，江郡鼓声初。",
            "秋气满南国，晓云高太虚。",
            "负霜鸿翼健，含雾橘花疏。",
            "此景无人共，朝阳入敝庐。"
        ],
        "notes": "",
        "id": "5b0771fab0d4ebef24a8aa0a4505e76d"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "灵溪",
        "preface": "",
        "paragraphs": [
            "剡东溪溜合，一派贯天台。",
            "白鸟蒙滩下，青山倚岸回。",
            "波心晴景动，渡口晚烟开。",
            "咫尺通沧海，千帆自去来。"
        ],
        "notes": "",
        "id": "05bf9e10059f485ea160db4ea5bb9e9b"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "马跑泉",
        "preface": "",
        "paragraphs": [
            "天骥何年往，龙泓此地存。",
            "空余曳练色，莫辨褭蹄痕。",
            "赴海妨苔甃，涵虚碍竹轩。",
            "会当逢禹凿，始可见鸿源。"
        ],
        "notes": "",
        "id": "bd02e22d35f809f5106520074665c7f9"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "天台道中",
        "preface": "",
        "paragraphs": [
            "驱马天台路，悠悠渐向晨。",
            "云开忽见寺，山尽偶逢人。",
            "细雨疏篁长，微烟古木春。",
            "行行遥驿道，落吹起轻尘。"
        ],
        "notes": "",
        "id": "939a728b11ce34a2f880fd3391d3301e"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "石梁",
        "preface": "",
        "paragraphs": [
            "断涧横幽石，苍苔古木阴。",
            "欹危接山腹，迢逓过云心。",
            "峭壁峙千仞，飞流下万寻。",
            "秦人若驱策，蓬岛路非深。"
        ],
        "notes": "",
        "id": "34420d2f593a5567c9a37ffab70c7d39"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "晚望",
        "preface": "",
        "paragraphs": [
            "雨霁吴城晚，谿泉四散流。",
            "禽归半峰树，人在夕阳楼。",
            "国望分江海，星躔次斗牛。",
            "堪嗟兴废地，千载有闲愁。"
        ],
        "notes": "",
        "id": "46b9521d46977d515a173aeffc1750fc"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "鉴湖晚望",
        "preface": "",
        "paragraphs": [
            "新霜脱衰叶，寒日下疏篷。",
            "岸细低疑尽，波平阔似空。",
            "桥通越谿水，帆带剡川风。",
            "何处鸣箫鼓，丛祠杳霭中。"
        ],
        "notes": "",
        "id": "b51c44ae2a0b5e0580f42403165952df"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "舟行即事",
        "preface": "",
        "paragraphs": [
            "微阳下江树，秋叶泛残红。",
            "鴈背寒塘雨，帆争晚渡风。",
            "寺桥人倒影，渔径菊分丛。",
            "正是承平日，轻艘万派通。"
        ],
        "notes": "",
        "id": "5f9b6f76031d759791347933ff0363d2"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "吴中怀古",
        "preface": "",
        "paragraphs": [
            "览古长江上，明时起叹嗟。",
            "水流吴国苑，花入野人家。",
            "夜气销龙剑，秋星见客槎。",
            "凄凉馆娃树，西日映平沙。"
        ],
        "notes": "",
        "id": "d037eb477e39e9b586acaf9127dd6bc8"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "桐柏观",
        "preface": "",
        "paragraphs": [
            "鸟道寒藤结，洞门苍藓深。",
            "楼台在山畔，松桧出云心。",
            "土暖春长在，峰高月易沉。",
            "羽衣祠太乙，香冷石坛阴。"
        ],
        "notes": "",
        "id": "dd18e5cdeb4abd4939b03757fbed5360"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "喜种隐君授正言直馆",
        "preface": "",
        "paragraphs": [
            "鹤版招幽士，龙墀袭茜袍。",
            "道因闲上得，名向隐中高。",
            "密地栖芸阁，清涂历谏曹。",
            "终南明月夜，松桧自萧骚。"
        ],
        "notes": "",
        "id": "039ecaa5e09116aeea7abc9366e36e79"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "赠海州使君",
        "preface": "",
        "paragraphs": [
            "天衢未得便，假道海边城。",
            "任大才胜器，官闲不称名。",
            "劝农吟少暇，忧物睡常轻。",
            "见说行春处，和风满斾旌。"
        ],
        "notes": "",
        "id": "7860cafc2f15b39ca19336c1ee05e227"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "赠县宰",
        "preface": "",
        "paragraphs": [
            "俸轻官且冷，君喜在亲民。",
            "村路不闻犬，县城长似春。",
            "架高书少蠧，厅静隙无尘。",
            "考满留碑去，清风励后人。"
        ],
        "notes": "",
        "id": "39270c3a39355c6da41896667e924f76"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "赠逸人",
        "preface": "",
        "paragraphs": [
            "鳯鸟来为瑞，达人垂羽翰。",
            "语因希圣古，诗为惜名难。",
            "泰华僊标峻，江湖酒量寛。",
            "孤琴有舜曲，留我月中弹。"
        ],
        "notes": "",
        "id": "b86201cf443c4178f82448b888ae844b"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "送张学士赴阙",
        "preface": "",
        "paragraphs": [
            "东观尝联袂，南州各退飞。",
            "同倾就日恋，先喜赐环归。",
            "旧业怀铅笔，晨装振彩衣。",
            "离弦有余思，凄切寄南徽。"
        ],
        "notes": "",
        "id": "65b3d9bcabc8a80f688bed7744737d5b"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "送益州同理张殿丞",
        "preface": "",
        "paragraphs": [
            "远指三川路，初辞六尚班。",
            "占星度危栈，叱驭下灵关。",
            "职亚铜符重，兵销玉帐闲。",
            "汉台谁视草，应待长卿还。"
        ],
        "notes": "",
        "id": "7cc1a988d920fc4c9654bf1c13cdf88b"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "送人出牧",
        "preface": "",
        "paragraphs": [
            "圣主念元元，良臣选掖垣。",
            "紫墀分使节，红斾出都门。",
            "雪浅斜阳路，云深晚烧村。",
            "期年如报政，应许贺新恩。"
        ],
        "notes": "",
        "id": "cf3c8376d0bfab57605f784278b346b5"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "秋日送人南游",
        "preface": "",
        "paragraphs": [
            "几驿苏台路，轻装转塞蓬。",
            "夜船千櫂月，寒酒一旗风。",
            "水暗菰蒲老，山明橘柚红。",
            "算君回首处，晓色五湖东。"
        ],
        "notes": "",
        "id": "0fca60924f0dc179e1ee7d89e2ffe5ba"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "秋日送人西上",
        "preface": "",
        "paragraphs": [
            "旅程看驿道，西去兴何如。",
            "南国秋霖后，斜阳树影疏。",
            "野光飞翠羽，溪艶照红蕖。",
            "好去朝端客，人争草荐书。"
        ],
        "notes": "",
        "id": "4864715115ac90aab7090405483b4c96"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "送人",
        "preface": "",
        "paragraphs": [
            "野色兼行色，长亭一送君。",
            "束书登古路，重茧踏寒云。",
            "山过天台小，溪临婺女分。",
            "流光须强学，当宁正崇文。"
        ],
        "notes": "",
        "id": "9f757a6e8571068cd59df86c3d3bb1b0"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "留题友人郊居  其一",
        "preface": "",
        "paragraphs": [
            "群书架寒壁，庶事得从容。",
            "花木移诸寺，云泉借数峰。",
            "积阴春作雨，瘦竹老成筇。",
            "应笑南阳士，明朝久卧龙。"
        ],
        "notes": "",
        "id": "b111df540c94b07e579c8cc1127f12b8"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "留题友人郊居  其二",
        "preface": "",
        "paragraphs": [
            "卜筑远朝市，著书成岁功。",
            "长云覆孤木，古道满清风。",
            "地胜花房异，山灵雨气通。",
            "纶巾不可恋，鹤版下关东。"
        ],
        "notes": "",
        "id": "220e0a9b1b5412219f7cf76435bb01e3"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "代村叟",
        "preface": "",
        "paragraphs": [
            "安居近幽谷，井赋籍良田。",
            "圣代无深隐，家山不直钱。",
            "候耕看土脉，祈谷赛豚肩。",
            "城市知何处，疏钟隔暮烟。"
        ],
        "notes": "",
        "id": "d4799a43eae279c89c46ad1b2389f802"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "国清寺",
        "preface": "",
        "paragraphs": [
            "穿松渡双涧，宫殿五峰围。",
            "小院分寒水，高楼半落晖。",
            "叶从金地下，云向玉京飞。",
            "欲问西来意，谁传智者衣。"
        ],
        "notes": "",
        "id": "0b0df9bb88e7c6cabb86ed3394f01a6b"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "善慧师禅斋",
        "preface": "",
        "paragraphs": [
            "是谁名作佛，何法谓之禅。",
            "恍惚起无象，逍遥出自然。",
            "有修皆障碍，欲问即攀缘。",
            "寄语猊床客，心心不易传。"
        ],
        "notes": "",
        "id": "3d7aafd8e590afdbc33246d292aef767"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "虎丘僧舍闲望",
        "preface": "",
        "paragraphs": [
            "胜地访灵踪，层楼四槛风。",
            "远阴生旷野，午影转疏桐。",
            "涧水霞凝紫，谿烟日衬红。",
            "可怜秋思晚，相倚馆娃宫。"
        ],
        "notes": "",
        "id": "d86aac996efa81257edf51fe4c3c9e6b"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制瑞雪",
        "preface": "",
        "paragraphs": [
            "朔吹凄寒序，繁英降美祥。",
            "润将膏露接，时契圣心彰。",
            "不夜蟾辉满，先春柳絮扬。",
            "龙沙度北野，鹇素失南乡。",
            "帝苑敷琼蘂，神池莹玉塘。",
            "薰弦俄发咏，风雅迈岐昌。"
        ],
        "notes": "",
        "id": "2af8436e4e4864192f8073ddbe886174"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "宣赐翠芳亭双头并蒂牡丹仍令赋诗",
        "preface": "",
        "paragraphs": [
            "华景当凝煦，芳丛忽效奇。",
            "红房争并萼，缃叶竞骈枝。",
            "彩鳯双飞稳，霞冠对舞欹。",
            "游蜂时共翥，零露或交垂。",
            "胜赏回金跸，清香透黼帷。",
            "两宫昭瑞德，天意岂难知。"
        ],
        "notes": "",
        "id": "9e257fc978b68ad484418a26e1c5eb52"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制玉清昭应宫天书阁瑞应",
        "preface": "",
        "paragraphs": [
            "盛德灵谋协，元符宝字披。",
            "真宫肇高阁，精意感鸿禧。",
            "晓箭传初刻，朝阳吐半规。",
            "祥烟五色丽，嘉气九华滋。",
            "泛灔金光溢，扶疏玉叶垂。",
            "尧心膺眷佑，钦翼愈孜孜。"
        ],
        "notes": "",
        "id": "36cd2895107d133fdd587dbbbd1ee1e8"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制滋福殿清醮圣祖天尊大帝尊像瑞应",
        "preface": "",
        "paragraphs": [
            "宸闱启瑞场，祗畏感穹苍。",
            "紫幄威神格，清宵景曜彰。",
            "霓旌承宇列，僊骥度云翔。",
            "肸蚃停霞辔，歆馨挹鳯觞。",
            "萝图千叶固，山寿万龄昌。",
            "玉籥流宸唱，函蒙播美祥。"
        ],
        "notes": "",
        "id": "a241517d9f27871662d5feeefce5bca9"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制天书道场观神雀",
        "preface": "",
        "paragraphs": [
            "斋明尊宝箓，祇肃建真场。",
            "上帝灵心显，中宵瑞羽彰。",
            "入丰惭美应，上雍喜嘉祥。",
            "彩仗留轻迹，彤霞混葆章。",
            "乍冲香馥郁，高映缭荧煌。",
            "云汉敷宸唱，繁禧浃万方。"
        ],
        "notes": "",
        "id": "9e782476fa5b55a48c897da432490643"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制册府元龟了毕",
        "preface": "",
        "paragraphs": [
            "文德洽隆平，蓬山蠧简盈。",
            "汉金方尽购，秦石谅难程。",
            "稽古承先志，宣猷聚世英。",
            "刊修百家备，䌷绎十年成。",
            "休沐当冬日，多欢奉相衡。",
            "岂期颁睿藻，何以报兹荣。"
        ],
        "notes": "",
        "id": "384382995ae712a6bd8db56b81fc88cf"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制告玉清昭应宫太庙礼成",
        "preface": "",
        "paragraphs": [
            "时巡将顺豫，吉礼协休成。",
            "先道真文肃，徐銮瑞气平。",
            "密都嘉荐备，太室令芳呈。",
            "清越锵金奏，斋庄俨翠缨。",
            "矞云朝荟蔚，花雪夜萦盈。",
            "焕衍昭繁祉，千龄表盛明。"
        ],
        "notes": "",
        "id": "8e341ad0f2f356a84c798e6ea128be9d"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制真游殿成诗",
        "preface": "",
        "paragraphs": [
            "宵晤灵猷显，彤庭藻卫臻。",
            "鳯舆回八景，龙斾驻三辰。",
            "太古仙仪接，虚皇密诲伸。",
            "天枝鸿绪远，殿翼旧规新。",
            "宝势承基壮，祥辉烛地频。",
            "丛楹虹带绕，彩制玉霄邻。",
            "致孝常尊祖，祈禠永庇民。",
            "巍巍扄禁内，亿载奉元真。"
        ],
        "notes": "",
        "id": "bc518b024cc191cdb35fa84661eec7e0"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制大酺",
        "preface": "",
        "paragraphs": [
            "瘗玉祠真畤，还衡格閟宫。",
            "策勋恩已盛，合醵庆弥隆。",
            "法坐临双起，清音奏六同。",
            "羽毛秋色丽，簪绂晓光融。",
            "宠宴均尧酒，宸章起汉风。",
            "群生遂凫藻，何以报层穹。"
        ],
        "notes": "",
        "id": "f991d38989d63f9cc62fe805ce99bb57"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "赏花钓鱼应制",
        "preface": "",
        "paragraphs": [
            "上苑乘春启，奇花效祉新。",
            "连房红萼并，合干绿枝匀。",
            "翦献尊长乐，分颁宠辅臣。",
            "从游过水殿，凝跸近龙津。",
            "黼座临雕槛，文竿引翠纶。",
            "波香投桂饵，萍暖漾金鳞。",
            "湛露芳尊酒，钧天广乐陈。",
            "多欢千载遇，何以报严宸。"
        ],
        "notes": "",
        "id": "7c18e09718e72fdc693842f505f57bda"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "延福宫双头牡丹",
        "preface": "",
        "paragraphs": [
            "禁籞阳和异，华丛造化殊。",
            "两宫方共治，双蘤故联跗。",
            "向日檀心并，承烟翠干孤。",
            "游蜂须并翼，凝露亦骈珠。",
            "晓槛香俱发，晴阶影对铺。",
            "君王重天贶，临写冠珍图。"
        ],
        "notes": "",
        "id": "d6bd0db23ae73ba51465b8483e6f4e80"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉直园双头芍药",
        "preface": "",
        "paragraphs": [
            "奉帝名园丽，翻阶淑艶鲜。",
            "一丛芳蘤绽，四朵綘跗联。",
            "朱李应双结，兰釭忽并燃。",
            "异瓜缃蒂合，嘉木翠枝骈。",
            "映叶交霞袂，迎风叠绮钱。",
            "流祥在图素，千载冠嘉莲。"
        ],
        "notes": "",
        "id": "c9b53020f6b12cd75e333e32e70197bb"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "讲彻礼记崇政殿开宴应制",
        "preface": "",
        "paragraphs": [
            "幄坐尊儒术，华光御讲筵。",
            "爰开柏梁宴，为毕曲台篇。",
            "法从飞緌接，藩房绮组联。",
            "赐花均彩萼，陪鼎杂冬鲜。",
            "甘润声诗洽，芳蕤注籍传。",
            "师臣咸拜手，归道黼帷前。"
        ],
        "notes": "",
        "id": "750b9f32b5b89d16b6cf007087669155"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "皇帝听讲尚书彻太清楼锡宴",
        "preface": "",
        "paragraphs": [
            "洛书初罢讲，汉苑特开筵。",
            "将许陪旒扆，先容阅简编。",
            "神宗遗札启，真祖宝文宣。",
            "密坐瞻尧日，凝心听舜弦。",
            "赐花缃叶缀，劝酒玉巵传。",
            "恩重天难报，肌肤岂易镌。"
        ],
        "notes": "",
        "id": "73431c88df51c6e14edea5a35ece8875"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "观唐明皇山水字流杯石应制",
        "preface": "",
        "paragraphs": [
            "开元留翠刻，昭代奉宸游。",
            "绿酒联杯泛，红泉满字流。",
            "澄清涵玉宇，潋灔转银钩。",
            "霄堮奎躔布，龟图洛画浮。",
            "偃波分密坐，垂露直前旒。",
            "若许铭天德，圜青岂易俦。"
        ],
        "notes": "",
        "id": "03e2cdce2b7748bbfec9ee2636daba59"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "元真殿烧香观太宗真宗御书仁宗飞白书并瑞谷应制",
        "preface": "",
        "paragraphs": [
            "兰炷薰琳殿，霓旄映绿莎。",
            "九青真荫远，三母睿慈多。",
            "阁道陪銮往，唐中奉诏过。",
            "熙陵遗札启，祢庙宝文罗。",
            "继志颁宸翰，飞毫动偃波。",
            "史臣书绝瑞，钩盾对嘉禾。"
        ],
        "notes": "",
        "id": "29623e7de68a1d92812dbf78f9383fbd"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉观御飞白书应制",
        "preface": "",
        "paragraphs": [
            "圣德天攸纵，慈闱宝训崇。",
            "飞毫迈古法，方丈夺神功。",
            "轻素飘惊吹，长烟叠远空。",
            "点孤时戯蝶，波偃乍腾虹。",
            "洛画诚难并，奎躔或可同。",
            "猥叨宸笔赐，羽翼誓输忠。"
        ],
        "notes": "",
        "id": "71379a5863e57d102fd285929bbd3faa"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "皇太后恭谢太庙",
        "preface": "",
        "paragraphs": [
            "法宫裁旧典，长乐奉春祠。",
            "牺象华樽设，旗常大路移。",
            "属车朱总备，亚祼翟章垂。",
            "瑶爵因周制，金根益汉仪。",
            "歆馨百禄委，斋祓六宫随。",
            "往训遵三母，何阶拟圣时。"
        ],
        "notes": "",
        "id": "7eb8ba7db825949c906f7a6a8008eab4"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "躬耕耤田诗",
        "preface": "",
        "paragraphs": [
            "广阼承严享，东廛错上仪。",
            "𫄸裳拂黛耜，彩缫映红縻。",
            "内宰登嘉种，余夫列缥陂。",
            "游场玉趾远，尽陇绀辕迟。",
            "藨蓘训农穑，馨香供帝粢。",
            "匪今方介祉，敢续载芟诗。"
        ],
        "notes": "",
        "id": "0b7fc6e84aeeecc1ac34562439e5817c"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "晚晴",
        "preface": "",
        "paragraphs": [
            "万家充积望，千里绝纤埃。",
            "日辗云头上，风驱雨脚回。",
            "乱帆争古渡，疏叶下高台。",
            "启户晴光入，卷帘秋气来。",
            "山心余霭散，地角乱烟堆。",
            "宿鸟幽丛閙，残虹远色开。",
            "脱蓑人顾步，晒羽鹤徘徊。",
            "菌遶枯林下，萍翻曲岸隈。",
            "名园添旧笋，幽石长新苔。",
            "绮席谁相贺，繁弦拍屡催。"
        ],
        "notes": "",
        "id": "bd2cefeca304c6f2a36b082047bc7f99"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "和集贤相公摄事出郊",
        "preface": "",
        "paragraphs": [
            "台衮承严祀，传呼出禁城。",
            "扢坛将错事，总驷暂观耕。",
            "盈止逾周颂，康哉叶舜赓。",
            "满篝登大穟，首种达初萌。",
            "行馌家为黍，要朋户捧罂。",
            "川长应万耦，树密尽三荆。",
            "有相神休茂，多欢国誉荣。",
            "余粮充近甸，遗秉富陪京。",
            "碓罢舂粱熟，机闲织素成。",
            "休牛鸣笛起，会绩远灯明。",
            "路有遗金在，村无吠犬惊。",
            "熙熙难徧纪，徒仰泰阶平。"
        ],
        "notes": "",
        "id": "7e38700f67d0f466301f3a1283ee2b84"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "送吴兴使君郎中分务归姑苏",
        "preface": "",
        "paragraphs": [
            "罢郡归南国，分曹在别京。",
            "江山适清尚，圭组谢浮名。",
            "桂楫乡人送，云浆旧吏迎。",
            "夕香薰径远，春溜敛池平。",
            "累去千忧尽，中恬四体轻。",
            "吟斋研赐墨，钓渚濯尘缨。",
            "玉树时方盛，金钩庆已成。",
            "何妨过毂下，万寿集公卿。"
        ],
        "notes": "",
        "id": "1a712b087b9cb3337daa63251e85f1e1"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "送鳯茶与记室燕学士诗",
        "preface": "",
        "paragraphs": [
            "绿荈圜规异，红縢篆印新。",
            "争先御府贡，初摘建溪春。",
            "腻滑重苍璧，娇黄聚曲尘。",
            "焙痕连井字，鳯刻叠龙鳞。",
            "玉座均芳旨，金华宠侍臣。",
            "斋心分一饼，持赠辋川人。"
        ],
        "notes": "",
        "id": "718eef65ea6d2c3da40b6b41d66adb78"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制千叶黄牡丹",
        "preface": "",
        "paragraphs": [
            "千叶繁英吐异芳，中央瑞色蔼清香。",
            "密攅莺羽参差折，细叠霓裳次第黄。",
            "雾锁天衣临翠幄，露倾金醆沥霞浆。",
            "圣明盛事尊长乐，亲洒宸毫奉美祥。"
        ],
        "notes": "",
        "id": "0c7baa2521b67849b434c32e6ece652e"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "和御制赏花诗",
        "preface": "",
        "paragraphs": [
            "禁园清跸赏春时，水殿晴阳照翠緌。",
            "步辇乍冲僊杏叶，御衣频拂露桃枝。",
            "风摇蘂粉星星坠，日引芳阴寸寸移。",
            "帝所甚欢宫漏永，宴余仍奉柏梁诗。"
        ],
        "notes": "",
        "id": "e3ff68818b2394b43506b65ecdfed8d3"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制雪",
        "preface": "",
        "paragraphs": [
            "寒风夜傍梁园积，花雪晨临宋殿飞。",
            "歌俪阳春争度曲，月承宵幌竞通辉。",
            "五车洛邑延神御，八骏黄台罢猎围。",
            "今日云章昭美应，眇观千载事还稀。"
        ],
        "notes": "",
        "id": "d5474250d6f6100bae0e836ff487b4a9"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制清心殿水清木再连理",
        "preface": "",
        "paragraphs": [
            "禁中迟日照南荣，瑞木联祥耀国经。",
            "合干旧临宫槛密，交柯重接帝梧青。",
            "华平对植行侵陛，若木相辉影满亭。",
            "况是斋心延贶地，愈昭天意答惟馨。"
        ],
        "notes": "",
        "id": "2349497657ec98f194079eb345dc7354"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制太清楼屏风柏连理",
        "preface": "",
        "paragraphs": [
            "禁园绮合群芳茂，瑞柏屏开秀色呈。",
            "托植久依僊杏密，附枝俄接帝梧荣。",
            "非烟结翠和风细，滴露凝华晓日明。",
            "况是岁寒坚节异，亭亭千载表殊祯。"
        ],
        "notes": "",
        "id": "214737bd07ad391f83e6e63d278c784a"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "四月昌州奏圣祖殿下生芝草一本四茎及面有红光如悦怿之状",
        "preface": "",
        "paragraphs": [
            "昌元远地凝和气，真祖僊宫发帝祺。",
            "穆穆睟客分喜色，煌煌宝座秀灵芝。",
            "已彰日监灵心显，更表晨敷协气滋。",
            "元后钦崇膺瑞命，殊庭荐号答繁禧。"
        ],
        "notes": "",
        "id": "7665a88a5316f4d4f11511ede35faf6c"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "五月同州奏牡丹一枝开三花",
        "preface": "",
        "paragraphs": [
            "上圣德风驰率土，左冯嘉气袭鸿英。",
            "疏丛一干迎春茂，繁艶三房表瑞呈。",
            "承献珍图昭美应，考祥花品见维祯。",
            "帝宸钦翼崇昭报，荐玉燔柴极至诚。"
        ],
        "notes": "",
        "id": "41f0333d184fe39af938de0d8f2eb369"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "闰六月眉州奏禾生九穗",
        "preface": "",
        "paragraphs": [
            "眉山远地蜀川西，九穗嘉禾忽效祺。",
            "东极龙枝人莫睹，环丘玉粒世空知。",
            "中和积粹名方异，繁蔚呈祥事更奇。",
            "自可增封齐北里，岂将同颖比繁禧。"
        ],
        "notes": "",
        "id": "4bc5f45bcf75a1198f23e6c0639f9a41"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "八月梓州奏广化寺池莲五茎各开二花",
        "preface": "",
        "paragraphs": [
            "梓潼名郡蜀川东，忽秀佳莲绀宇中。",
            "褭褭修茎孤引绿，盈盈双蘂对分红。",
            "绛跗相倚凝新露，紫菂交垂向晚风。",
            "爰考瑞图观美应，柳州嘉产实难同。"
        ],
        "notes": "",
        "id": "22677840dced822efe5675524b10d49d"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制景灵宫迎牌",
        "preface": "",
        "paragraphs": [
            "紫馆成功属盛时，道迎金榜耀文思。",
            "沉沉殿翼弥增丽，矗矗圭棱尽中规。",
            "祗荐宝香清吹褭，下观飚御彩云随。",
            "群心仰止兴谣诵，永见千龄播缉熙。"
        ],
        "notes": "",
        "id": "cf0b05023c0ea7cd8d402beaf02b583a"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制兖州景灵宫太极观牌登路",
        "preface": "",
        "paragraphs": [
            "崇丘紫馆集繁祯，躬勒璇题耀笔精。",
            "藻卫森沉登广路，彩云摇褭入层城。",
            "高侔曲密分都号，远法阳寥纪殿名。",
            "真祖览观鸿庆茂，寿山从此倍峥嵘。"
        ],
        "notes": "",
        "id": "6213d39e573befa7667042b7da0909d1"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制甘雨应祈",
        "preface": "",
        "paragraphs": [
            "少皥九秋当季月，成汤六祷动灵心。",
            "中宵甘澍均丰浸，尽日层云结远阴。",
            "销去骄阳为瑞重，招来嘉应感人深。",
            "侧身修道殊千古，仍叔焉能播德音。"
        ],
        "notes": "",
        "id": "283169b191406be2a331d9722dd0a3dd"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制喜春雨",
        "preface": "",
        "paragraphs": [
            "太液冰销春水生，华林气暖暮烟横。",
            "忽闻甘澍中宵降，共庆丰年上瑞呈。",
            "拂地如丝笼北阙，映花疑雾霭南荣。",
            "原田脉起承甘润，自此嘉生永顺成。"
        ],
        "notes": "",
        "id": "592bb96404f61f8c555bb254d0553225"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "上元应制",
        "preface": "",
        "paragraphs": [
            "鱼龙曼衍六街呈，金鎻通宵启玉京。",
            "冉冉游尘生辇道，迟迟春箭入歌声。",
            "宝坊月皎龙灯淡，紫馆风微鹤燄平。",
            "宴罢南端天欲晓，回瞻河汉尚盈盈。"
        ],
        "notes": "",
        "id": "bc6813e191155a1b677a3e25b193a67b"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "帝京春日",
        "preface": "",
        "paragraphs": [
            "景阳钟尽唱邻鸡，十二都门报启扉。",
            "一带楼台擎落月，万家桃李待朝辉。",
            "宫槐烟暖莺犹睡，僊掌云寒露未晞。",
            "算是五侯偏称意，游春车马早如飞。"
        ],
        "notes": "",
        "id": "5d4138597ad61b94a9dca50de548f657"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "江南春日",
        "preface": "",
        "paragraphs": [
            "江北游人春未回，江南春色傍人来。",
            "茶经谷雨依稀绿，花接清明次第开。",
            "场上鬭鸡金作距，槛前粧鉴玉为台。",
            "六朝风物今何在，莫负流年酒百杯。"
        ],
        "notes": "",
        "id": "d1e51a1fa318c0f5c8fc5b5d0b60f057"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "寒食",
        "preface": "",
        "paragraphs": [
            "夹城烟淡草霏霏，晋俗相传禁火时。",
            "御苑梨繁花盛发，帝园桐嫩蘂初披。",
            "尘微蹴踘人将散，雨细秋千索半垂。",
            "游骑寻芳还鬬酒，九门谣诵乐重熙。"
        ],
        "notes": "",
        "id": "4a268367d0a5e986d7888fa5fcdb11a5"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "春游",
        "preface": "",
        "paragraphs": [
            "艳艶春风雨半收，少年疏诞称春游。",
            "将军雪散桥边市，骑省花开县外楼。",
            "草嫩玉堤藏堕珥，酒浓金盏滑歌喉。",
            "谁能借取瑶池马，乱踏红尘四百州。"
        ],
        "notes": "",
        "id": "b0173b773b8e798f5e18334f2482ddaa"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "初夏有作",
        "preface": "",
        "paragraphs": [
            "玉琯葭灰昨夜吹，日华光暖向阳枝。",
            "东君乱点丹青笔，真宰忙挥造化椎。",
            "红日暗长人不觉，好花偷发蝶先知。",
            "后园无限桃兼李，留待新恩得意时。"
        ],
        "notes": "",
        "id": "031ed31a8c7d0b46e2b1c474d2aa1ad8"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "江城秋思",
        "preface": "",
        "paragraphs": [
            "泽国迢迢枕海涯，眼前归思乱如麻。",
            "清秋泉石无多地，残日楼台有几家。",
            "两岸早霜红橘柚，半汀残雨老蒹葭。",
            "明时不见投簪客，落尽西风紫菊花。"
        ],
        "notes": "",
        "id": "fd5c731a6140d49cb4879579d37d4e4d"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "华山",
        "preface": "",
        "paragraphs": [
            "三峰森翠倚云棱，凝睇烟萝最上层。",
            "八水乱分秦帝国，四关空锁汉皇陵。",
            "僊羊未起眠春草，塞马初归放紫藤。",
            "堪惜圣朝无傲吏，夜来风月属闲僧。"
        ],
        "notes": "",
        "id": "d57c9cb6acaa2d1c10063200ef302e38"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "滕王阁",
        "preface": "",
        "paragraphs": [
            "面临漳水势凌霞，却倚重城十万家。",
            "当槛晓云生鹤岭，拂阶残雨下龙沙。",
            "辞人高宴文皆在，帝子欢游事未賖。",
            "好是良宵金鼓动，阑干牛斗逼簷斜。"
        ],
        "notes": "",
        "id": "1394757376d2da0657033527194c85a8"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "江南怀古",
        "preface": "",
        "paragraphs": [
            "六朝云物更风流，澹澹烟藏古寺楼。",
            "敌国漫轻江似带，史臣能视橘为侯。",
            "荒台有鹿姑苏晚，坏阁无香建业秋。",
            "到了贤明出中土，莫夸歌舞霸南州。"
        ],
        "notes": "",
        "id": "66446c9c17b6a7208d502b10f95f5416"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "金陵",
        "preface": "",
        "paragraphs": [
            "虎踞龙盘委薜萝，台城春雨长寒莎。",
            "梁家不觉市朝改，萧寺只闻钟磬多。",
            "云树暮堤攅剑戟，风篁虚谷转笙歌。",
            "须知王气随明主，不据金陵又若何。"
        ],
        "notes": "",
        "id": "d5db91b71a0b51dc86c48d2adccd2e37"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "狼山渡口有作",
        "preface": "",
        "paragraphs": [
            "渡口人疏黯翠烟，登临犹喜夕阳天。",
            "残云右倚江都树，远水南回建业船。",
            "山引乱猿嘷古寺，电驱甘雨过闲田。",
            "季鹰死后无归客，江上鲈鱼不直钱。"
        ],
        "notes": "",
        "id": "50aacdc75b4973fddf3344e8fdf3f45f"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "感兴",
        "preface": "",
        "paragraphs": [
            "流年难驻且从容，莫厌多情事万重。",
            "深院晚因留客锁，小栏春为惜花封。",
            "家山久驻偷归梦，庭桧清含入夜钟。",
            "更有薄游长记得，翠钿遗处绿阴浓。"
        ],
        "notes": "",
        "id": "a6804fe147905c340d13781caf7b271d"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "洛中春旱祷龙门无畏塔得雨",
        "preface": "",
        "paragraphs": [
            "露盘金索出危岑，风卷惊尘扑翠林。",
            "五夜清场严佛事，一犁甘澍慰民心。",
            "圣君旰食忧应减，守吏斋诚祷更深。",
            "泛灔洛川皆帝力，好浮青鲤瑞烟寻。"
        ],
        "notes": "",
        "id": "6240fc624aec8460ddb7144522d36fa1"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "本宫投龙简中使",
        "preface": "",
        "paragraphs": [
            "醮罢层霄鹤吹分，夜坛香火镂真文。",
            "羽人月笔封瑶检，使者星驰下绛云。",
            "蘂简荐诚川后耸，金龙传信洞天闻。",
            "再三鹊尾添檀炷，为祝虚心佑圣君。"
        ],
        "notes": "",
        "id": "39a36c669e7234f1f9ad9e36b47e4a71"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "僊姬怨",
        "preface": "",
        "paragraphs": [
            "洞口垂杨拂地垂，年来期约又依违。",
            "红桃不解留人住，白鹤何曾觅信归。",
            "雉扇对开春寂寂，绣衣双卷雨霏霏。",
            "无言尽日云边立，不许霓裳按羽衣。"
        ],
        "notes": "",
        "id": "88a1b9eea0dee8303731ed536dc22585"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "宫词",
        "preface": "",
        "paragraphs": [
            "柳带分阴接殿基，笙歌还拥翠华归。",
            "前宫晓赭匀粧脸，别馆春红晒舞衣。",
            "槐影对笼苔点细，桐花西倚夕阳稀。",
            "夜来梦上檀香阁，犹映珠帘避贵妃。"
        ],
        "notes": "",
        "id": "31e89987354a1b11476f1e3ced896768"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "秋日江馆喜弹琴羽人至",
        "preface": "",
        "paragraphs": [
            "水馆凄清天一涯，喜逢僊盖驻灵芝。",
            "烟霞初散海中会，风雨忽来江上期。",
            "琴轸玉寒弹宿露，酒巵金暖对朝曦。",
            "圯桥书在如相授，不独留侯是帝师。"
        ],
        "notes": "",
        "id": "212e0069f1b9c17e86e851d2bd74e4de"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "喜马少保致政",
        "preface": "",
        "paragraphs": [
            "世机无路恼天真，心地逍遥万象新。",
            "久戍金河归塞客，却浮鲸海到家人。",
            "静封药灶移文火，闲看花阴上舞茵。",
            "应笑公侯方内热，六街奔走利名尘。"
        ],
        "notes": "",
        "id": "fb2945e7c215ac0c437ed17ccc5b3fdd"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "送江寜相公",
        "preface": "",
        "paragraphs": [
            "六朝台榭好山川，丞相遥分造化权。",
            "两府规模遵故事，二南风什听新篇。",
            "平反庶狱棠庐外，约束诸侯玉帐前。",
            "莫讶依依恋行色，寿藩书命最多年。"
        ],
        "notes": "",
        "id": "b89d71959c375a842ac66a2118698800"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "送太傅相公居留洛宅",
        "preface": "",
        "paragraphs": [
            "梓泽芝田尊帝里，玉符金钥委台司。",
            "家传旧节居连帅，史作新书赞父师。",
            "留府櫜鞬分骑引，都门圭组鬬班辞。",
            "共惊河洛初开奥，一日龙光四海知。"
        ],
        "notes": "",
        "id": "7279cb3ed3517b92617a777c700996a5"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "送济南杜郎中",
        "preface": "",
        "paragraphs": [
            "秋树参差堕叶红，剖符还过故乡东。",
            "星分北陆龟蛇内，位应哀乌太紫中。",
            "亭传宛如行部日，冠缨犹带触邪风。",
            "寒泉岂是无人塞，应待君侯立事功。"
        ],
        "notes": "",
        "id": "c533d69f317fa1d9afd2bf1f1838f42b"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "送修撰杨学士留守南京",
        "preface": "",
        "paragraphs": [
            "画船椎鼓忽东浮，留幕宾从候舳舻。",
            "宫里铜鱼勘门钥，府中银兔合军符。",
            "鸣驺苑路人千骑，送客河桥酒百壶。",
            "莫为文章还自苦，骛池龙岫且游娱。"
        ],
        "notes": "",
        "id": "9a65614b50521ec9f6fd3f0fb337ad36"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "送王端公充荆湖北路转运",
        "preface": "",
        "paragraphs": [
            "锦衣骢马好还家，大别山边汉水斜。",
            "霜简位高增意气，金章恩重有光华。",
            "几程蛮徼云藏驿，一棹荆江月照沙。",
            "多少朝簪鬓成雪，愿君休访楚山茶。"
        ],
        "notes": "",
        "id": "66f0b36b26049b5237fb99b43605a3b9"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "送李殿院知防州",
        "preface": "",
        "paragraphs": [
            "屈草联芳映法冠，亭亭风度耸朝端。",
            "一麾出守秦城近，千里班春汉诏寛。",
            "引道画旗迎马重，褰帷霜简照人寒。",
            "都门回首多离绪，宝瑟凄风别酒阑。"
        ],
        "notes": "",
        "id": "b5cb53dc30834c83b929a5c56bf222bf"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "送苏台守受代归朝",
        "preface": "",
        "paragraphs": [
            "香案当衙拜凤书，使君旌节下姑苏。",
            "宾朋唱和诗千首，耆幼扶携酒百壶。",
            "野树遮藏过建业，乱山迎送出江都。",
            "西风不得同归去，红藕花边望舳舻。"
        ],
        "notes": "",
        "id": "30e68ab992c427a9d65f34eb7cf6f118"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "送新恩善济处士归玉笥",
        "preface": "",
        "paragraphs": [
            "蠲疴妙剂分黄阁，驻景僊山奉紫闱。",
            "太秀山川须长价，少微星宿已增辉。",
            "幅巾不被尘缨䌸，别笈唯封赐药归。",
            "唳鹤鸣猿好相候，利名无染世还稀。"
        ],
        "notes": "",
        "id": "3b6d4860991b835529bd95277064aad7"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "送人游关右",
        "preface": "",
        "paragraphs": [
            "朝曦轻抺柳梢长，歌彻邮亭饬去装。",
            "鹑首右瞻秦分野，虎牢西入汉关防。",
            "温泉雨霁离宫碧，麟畤沙惊塞日黄。",
            "如访平戎最长策，不徒鞭马为诗忙。"
        ],
        "notes": "",
        "id": "dcad9b6d19ce70c1f89c713d477d9de9"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "送人入越",
        "preface": "",
        "paragraphs": [
            "广陵江口柳疏疏，自领笙歌上舳舻。",
            "一片晓山迎越绝，数程春水背姑苏。",
            "莲供晚果蜂房细，鲙市朝餐线缕麤。",
            "他日功成待相访，谢家烟月借人无。"
        ],
        "notes": "",
        "id": "165efc14d111366827e4559eb318093e"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "送人之淮西",
        "preface": "",
        "paragraphs": [
            "五里亭前一送君，碧油红斾驻清尘。",
            "半轩晚日淮西路，数拍离歌江上春。",
            "杜宇有情移别树，野花无主傍行人。",
            "男儿多少醻恩地，不欲东风泪满巾。"
        ],
        "notes": "",
        "id": "894ba5b072459fdd472405fedf0fba47"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "寄张相公",
        "preface": "",
        "paragraphs": [
            "台司金印护诸侯，冲气均和耐素秋。",
            "户牖旧谋方倚重，莬裘前计合迟留。",
            "岂同少傅轻辞汉，况有维师永佐周。",
            "秉烛家园且行乐，即应重起济川舟。"
        ],
        "notes": "",
        "id": "563578f0a29c75734a8cbe804a233fd3"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "春日寄陈舍人",
        "preface": "",
        "paragraphs": [
            "浓淡晴霞泛夕阳，重重烟蔼护流芳。",
            "花残远渡晓风急，路入层云春梦长。",
            "结蕙翠光留蝶舞，含桃红实驻莺尝。",
            "可怜得意文章客，扈跸西园月桂香。"
        ],
        "notes": "",
        "id": "4e94c5f7e0b34db0a198ded1a8b9faaa"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "题东林寺",
        "preface": "",
        "paragraphs": [
            "昔帝先贤迹未消，森沉台殿锁嶕峣。",
            "新莲照水香空在，旧辇生尘翠已凋。",
            "夹道古藤看翳日，过谿苍藓半侵桥。",
            "远公前意无人会，空对清风望寂寥。"
        ],
        "notes": "",
        "id": "01d7999c480ffa4273dfeebfbd2a44e0"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "崇胜寺",
        "preface": "",
        "paragraphs": [
            "山当庐阜五峰边，地占侯谿好习禅。",
            "杳蔼峰峦云蔽日，参差楼殿瓦生烟。",
            "僧房宿鸟栖帘外，客馆鸣泉过枕前。",
            "但可登临闲访古，西来无法与人传。"
        ],
        "notes": "",
        "id": "873825802af5287c75e0e595e679bf97"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "观夜醮",
        "preface": "",
        "paragraphs": [
            "万条银烛间灵旗，一片清香匝玉墀。",
            "羽帐星辰来不觉，僊坛冠帔立多时。",
            "红桃裛露风初细，白鹤迎云月渐迟。",
            "试托东皇问萧史，凤箫应许借人吹。"
        ],
        "notes": "",
        "id": "3cd63ca92c44ce8428b35e52f1447b2e"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "话道",
        "preface": "",
        "paragraphs": [
            "清净无营即自由，神僊何必待人求。",
            "秦皇多诈死犹讳，汉武穷兵老未休。",
            "巨费漫悲徐市药，怪书空验少翁牛。",
            "须知方寸真元意，不在层城十二楼。"
        ],
        "notes": "",
        "id": "f711fcc1d61d02c11e384475f8dd625c"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "赤城",
        "preface": "",
        "paragraphs": [
            "丹壁排空叠彩虹，上真应此驻灵踪。",
            "烟沉晓日明孤顶，云破余霞出半峰。",
            "岩下法师曾伏虎，洞中僊客屡投龙。",
            "他年翠盖东巡狩，玉牒终须受大封。"
        ],
        "notes": "",
        "id": "a9024c227e21639364c10ff0d468da6c"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制龙图阁观书",
        "preface": "",
        "paragraphs": [
            "切云层阁倚龙城，霜素缇油聚壁经。",
            "严召近臣容侍从，载赓宸唱乐清寜。",
            "神宗燕翼垂贻训，地宝昭彰显瑞形。",
            "芬馥芸香飘紫禁，荧煌金刻照彤庭。",
            "龟陈洛画开瑶检，弦泛薰风出黼扃。",
            "自庆孤生逢旦暮，愧无嘉颂赞明馨。"
        ],
        "notes": "",
        "id": "4a308490002b06b80b0544c4787a1103"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制奉祀礼成宴",
        "preface": "",
        "paragraphs": [
            "真场荐鬯方回跸，泰畤钦柴既受禧。",
            "璧散九行颁宠宴，翠緌三接庆昌期。",
            "露晞朝景彰慈渥，风扇微和表圣时。",
            "羽籥动容分广砌，旍旗交影上丹墀。",
            "琼跗拜赐承天意，綷羽来仪识凤姿。",
            "向晚柏梁传睿唱，帝台春箭更迟迟。"
        ],
        "notes": "",
        "id": "2d5e898d3cd87dd5a686b799b87ce9cf"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制内苑嘉谷",
        "preface": "",
        "paragraphs": [
            "渊圣钦明抚庶氓，斋居励翼御彤庭。",
            "天田播种勤农事，云稼流祥耀国经。",
            "琼粒蕃滋争结穟，龙枝屈曲竞分形。",
            "摇风秀色交卿霭，垂颖余光近帝星。",
            "茂遂岂同蕖叶异，殊尤全掩凤冠灵。",
            "连茎五七逾成数，实表皇穹鉴德馨。"
        ],
        "notes": "",
        "id": "ef9b40de3ab7e60f1d0edddc3f64394c"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制玉清昭应宫天书阁告成",
        "preface": "",
        "paragraphs": [
            "飚驭告期宵寤协，紫虚畴德秘符呈。",
            "诞膺顾𬤊营恭馆，仰悟威神奉太清。",
            "密石砻磨鸠郢匠，非烟腾瑞集周祯。",
            "上侔帝阙规模丽，远掩迎年宪度明。",
            "将閟玉文藏绿蕴，载崇金阁对丹城。",
            "高升彩制修梁直，永据柔灵宝势贞。",
            "飞陛缘云弥岌嶪，重栾倚汉益峥嵘。",
            "良辰涓选繁禧茂，严跸临观懿礼成。",
            "庆赐春流均盛食，真香云涌荐明诚。",
            "薰弦濬发斯干咏，丕显鸿猷洽治平。"
        ],
        "notes": "",
        "id": "7cf0a1d6611d915c4e4ce1fda95541bb"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制玉清昭应宫玉皇大殿告成",
        "preface": "",
        "paragraphs": [
            "三圣重熙鸿业茂，百灵申锡宝符彰。",
            "寅恭清净函无象，顾𬤊高明顺秉阳。",
            "法驭省巡修废坠，真宫经始报祺祥。",
            "栋升文杏觚棱峻，殿启真琳玉瑱方。",
            "九帐盛仪陈宴衎，六茎清奏助欢康。",
            "开轩瑞气凝空碧，驻跸晴辉艳赭黄。",
            "珠树移阴从帝圃，霓旌分影自仙乡。",
            "宸游悦豫同襄野，睿藻昭回迈柏梁。",
            "黎庶纵观争叹咏，侍臣嘉颂极游扬。",
            "灵休锡羡淳风振，永播声名浃四荒。"
        ],
        "notes": "",
        "id": "d20563a4452773057ec2fd156e39f5ee"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制国学太宗皇帝御书阁告成",
        "preface": "",
        "paragraphs": [
            "神宗濬哲通三变，善继文思洽万方。",
            "高倚丛楹藏鳯缊，密砻温石镂云章。",
            "素风畅茂增鸿庆，景耀腾凌发美祥。",
            "回据日畿分宝势，远承云路抗飞梁。",
            "推恩宥币班中帑，式宴朝缨集上庠。",
            "更仰紫宸敷睿唱，夏弦春诵永游扬。"
        ],
        "notes": "",
        "id": "9382bc2440f025e445440ae617dbfdaa"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制九天司命降临",
        "preface": "",
        "paragraphs": [
            "缉熙绵宇肃边疆，蕃祉纷纶显阜昌。",
            "真驭告期通梦寐，严宸精意洁坛场。",
            "青烟漏上盈中禁，碧辇宵分下彼苍。",
            "照地辉光蒙鹤燄，霭人嘉气杂萧芗。",
            "峒山顺拜鸿仪展，太古灵源密命扬。",
            "载仰金姿唯睟穆，稍瞻云躅更辉煌。",
            "晓霞微动觚棱峻，弦月斜明玉瑱方。",
            "丹凤卷旗严藻衞，绿车旋轸向仙乡。",
            "春褀涣汗均流庆，睿唱昭回纪降祥。",
            "万国颂声皆载路，巍巍馨烈迈成康。"
        ],
        "notes": "",
        "id": "cab65d05dffc5bbdeba6a533b7f51c7b"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉贺御制灵应瑞石",
        "preface": "",
        "paragraphs": [
            "沉潜毓粹生嘉石，宥密开祥契上穹。",
            "降圣远期真驭协，卜年遐祚宝符同。",
            "夐殊延喜灵珪上，讵比昭华瑞琯中。",
            "隐起玉文非篆隶，混成环状岂磨砻。",
            "弥彰帝历休祺茂，永叶仙源统绪隆。",
            "钦翼春怀敷睿藻，巍巍千祀仰惟聪。"
        ],
        "notes": "",
        "id": "3312138f48f769237539d49cf241d694"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制朝元殿朝谢玉皇大帝",
        "preface": "",
        "paragraphs": [
            "三清右序储繁祉，万乘钦明答上穹。",
            "圣化诞敷书轨混，僊游昭假地天通。",
            "灵辉熠煜充丹禁，瑞雾霏微翳碧空。",
            "积累有开鸿绪远，顾怀无际庆基隆。",
            "精心展彩威颜肃，法曲迎真睿藻融。",
            "象舞在庭功夐异，宝符先道古难同。",
            "奉朝嘉服祇群后，赞帝鸿仪俨上公。",
            "神爵乍临香馥郁，矞云低映树青葱。",
            "洁粢禋荐升严陛，苍璧高蟠照晓风。",
            "宣室受厘均大赉，洋洋春泽浃区中。"
        ],
        "notes": "",
        "id": "4a7ce88992192918df9de0c2c4014e93"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制朝谢玉皇大帝致斋夜天书道场观鹤下临",
        "preface": "",
        "paragraphs": [
            "紫皇斋祓感青冥，仙骥徊翔瑞气平。",
            "百和真香凝玉羽，九枝芳燄动星精。",
            "远辞金阙衔灵命，俯瞰瑶台效帝祯。",
            "矫翼乍侵龙斾影，扬音微杂凤箫声。",
            "应须置祀昭神异，岂止登歌纪圣明。",
            "藻衞仰观皆率舞，益知天意合三清。"
        ],
        "notes": "",
        "id": "6fe123cfeb773b970b409920165f295d"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制奉安圣像礼成",
        "preface": "",
        "paragraphs": [
            "琳宫胥宇象清都，金阁丛楹閟宝符。",
            "昭假僊游彰胄绪，范镕真像极规模。",
            "精衷钦翼明威显，近辅恭迎茂典敷。",
            "美应荐臻书不绝，灵期先定日无渝。",
            "徘徊瑞羽临旌斾，夭矫飞龙上舳舻。",
            "斋幄接神珪璧异，景舆迎圣羽仪殊。",
            "荧煌宝座安三境，妪煦鸿恩下九衢。",
            "深庆小臣叨奉跸，翠緌华组耀微躯。"
        ],
        "notes": "",
        "id": "35f444cff0f96e23c06f28fb5bc6feb4"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制先天节上清宫道场香合内获金龙",
        "preface": "",
        "paragraphs": [
            "元真降治祐生民，紫馆空歌协吉辰。",
            "芬馥鹊𬬻兰注褭，盘萦钿合翠龙臻。",
            "阴凝珠树飞鳞密，影拂霓旌瑞角新。",
            "月驷云螭徒骏逸，碧鸡金马谩璘彬。",
            "会骖虬辇昭灵异，终接飇轮奉圣神。",
            "愿复水官修豢御，纪年何足播芳尘。"
        ],
        "notes": "",
        "id": "9e8f044b9b4dac8e57c109d16a1f23d0"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制恭谢天地礼成",
        "preface": "",
        "paragraphs": [
            "元真密诲惟畴德，耀魄灵猷务降衷。",
            "僊里肇禋尊妙道，国阳严配报层穹。",
            "百神右序储蕃祉，群后寅威仰圣风。",
            "声震山渊逾日际，泽流根叶徧区中。",
            "考熙茂范登虞舜，积累遥源属帝鸿。",
            "柔远九垠书轨混，凝休千载帝天通。",
            "赓歌紫禁唐文盛，苐颂青缃汉德融。",
            "盛业巍巍心翼翼，古今能事集皇躬。"
        ],
        "notes": "",
        "id": "6ed4d34ee8dfc21093ff1fdb988c0900"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制真游殿告成",
        "preface": "",
        "paragraphs": [
            "均和玉烛成冬夕，畴圣珍符纪瑞年。",
            "八景凤舆临紫禁，九微龙檠照祥烟。",
            "森沉藻衞僊游接，睟穆真仪圣诲宣。",
            "濬发璇源开物始，密敷鸿荫肇基先。",
            "良金肖像镕三品，宝殿新规度九筵。",
            "绮栋虹升初矫尔，丹楹丛倚倍森然。",
            "高侔帝所威神备，迥据坤灵势胜全。",
            "云雀向阳明翠羽，玉题承月灿珠躔。",
            "元龟协吉休符茂，盛藻迎祥睿志虔。",
            "璧散示慈恩正洽，斯千流咏降琼牋。"
        ],
        "notes": "",
        "id": "fe4483b6ca14b81414a493af5b9c2075"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制与天下臣庶恭上玉皇大帝天帝圣号",
        "preface": "",
        "paragraphs": [
            "皇皇至德召和平，茂烈馨香已告成。",
            "祇报元符营紫馆，钦崇上帝荐鸿名。",
            "夤威洁志通三境，宥密真游降九清。",
            "淳耀先期观道秘，休成协吉顺天正。",
            "琼干文彩云幡列，金简荧煌玉字呈。",
            "藻衞导迎扬盛则，灵场陟降极精诚。",
            "绵区率吁民胥悦，篆素铺观古未行。",
            "广乐乍兼箫籁响，仙风微动珮环声。",
            "飏烟层宙祥辉涌，称庆斋闱瑞气生。",
            "道荫符通嘉应集，中宸繁贶永充盈。"
        ],
        "notes": "",
        "id": "812b6aaaa9117cf1f35a4a10fef150cd"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制五岳观告成",
        "preface": "",
        "paragraphs": [
            "岳镇明神屡降康，圣心尊奉礼文扬。",
            "徽名祇荐昭殊典，秘宇钦崇报美祥。",
            "曲沼甘泉秋湛湛，浮荣嘉气晓苍苍。",
            "金釭衔壁流繁影，云雀踶甍耀采章。",
            "祇祓王灵涓吉日，密砻文杏架修梁。",
            "都人雾集鸿仪盛，帝御天临絜志彰。",
            "宸唱茂宣昭峻极，春祺纷委显蕃昌。",
            "升平更属西成日，击壤欢谣徧井疆。"
        ],
        "notes": "",
        "id": "b7db37f552f31d788b94d0f3ac3cf68c"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制玉清昭应宫成",
        "preface": "",
        "paragraphs": [
            "中宸夜驻飞廉辔，东阙朝迎绿错篇。",
            "祇建宝宫朝睟象，载崇金阁奉真铨。",
            "高侔紫极威神异，迥据柔灵胜势宣。",
            "矗矗端平规景叶，煌煌丰丽圣功全。",
            "承隅阳马层云隔，鸣磬花台晓色先。",
            "别笈箓缄龙印字，清坛香奏鹊𬬻烟。",
            "流泉灌注通河汉，列馆回环接洞天。",
            "玉籁琅璈鸾竞舞，蘂书金简鹤争传。",
            "采梁虹指祺祥集，银榜星分庆赏延。",
            "永镇帝居资曼寿，五城奚取汉迎年。"
        ],
        "notes": "",
        "id": "306f8a461e78b467e05f00b6799ac26c"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制会灵观甘露",
        "preface": "",
        "paragraphs": [
            "岳灵飞观耸神州，上圣钦崇德日休。",
            "嘉露霄零甘特异，贞条膏被势何稠。",
            "昆山宝器今初贮，汉苑仙盘昔未浮。",
            "自可纪年昭瑞应，更殊添海助洪流。",
            "堇荼变味承余润，图牒腾芳焕大猷。",
            "愿采朝华和美玉，仰资宸筭倍千秋。"
        ],
        "notes": "",
        "id": "09354171ae60d8749fa40a471d0d93ed"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制冬至",
        "preface": "",
        "paragraphs": [
            "汉门候景嘉辰启，鲁观书云协气升。",
            "玉琯飞灰新节应，璇霄合璧瑞华凝。",
            "阳芸初动犹兼雪，柔茘将芳尚隔冰。",
            "繁祉建元名已肇，殊庭备物礼将登。",
            "黄龙甘露诚难拟，泰畤甘泉岂足称。",
            "共庆帝辰延百福，巍巍千载庇黎蒸。"
        ],
        "notes": "",
        "id": "40695c28f3446f613160c23665b4ddc2"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制恭谢南郊",
        "preface": "",
        "paragraphs": [
            "高真降佑开鸿业，哲后祈禠福下民。",
            "靖馆斋心成巨典，嘉坛报贶奉严禋。",
            "时遵夏历春当孟，礼宪周郊日在辛。",
            "图箓先登符命显，祖宗昭配孝思伸。",
            "侍祠卿士衣缨列，随兆星辰爼豆陈。",
            "穆穆苍灵潜扈跸，寥寥风伯豫清尘。",
            "再登午陛虔诚达，三烛奔精美应臻。",
            "万寿无疆增介祉，永蠲牲玉事神明。"
        ],
        "notes": "",
        "id": "cb60197ede2056dbc943a041ea1410b7"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制庆先后升祔礼成",
        "preface": "",
        "paragraphs": [
            "事地有严彰至德，显亲为重化含生。",
            "永怀慈景心追孝，载举鸿仪月就盈。",
            "徽册钦崇昭懿铄，太宫祇祔极诚明。",
            "黄彝进裸精衷达，小吕登歌茂礼成。",
            "式宴外庭均大庆，受厘恭馆洽维祯。",
            "薫弦远播思齐颂，亿载垂鸿廓帝纮。"
        ],
        "notes": "",
        "id": "abf1facbb2162e1bff07d317ee544ef8"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制藉田诗",
        "preface": "",
        "paragraphs": [
            "绍休文祖盛仪陈，载耜东耕恊仲春。",
            "冕服远推逾古制，须知明主为生民。"
        ],
        "notes": "",
        "id": "8f692dee0228035fb297a6a492ce832b"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制皇太后恭谢太庙",
        "preface": "",
        "paragraphs": [
            "圣哲因心迈古先，亲裁礼乐定牺牷。",
            "祼成文母膺鸿祐，永指南山比寿年。"
        ],
        "notes": "",
        "id": "64b80def4f178299bfedc4b958827e35"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "奉和御制幸金明池",
        "preface": "",
        "paragraphs": [
            "睿藻昭回侔列纬，时龙顺豫体苍旻。",
            "岂同周穆临瑶水，凯乐雍容浃庶民。"
        ],
        "notes": "",
        "id": "ee39933f66129bd014e10556b8fcb049"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "御阁春帖子  其一",
        "preface": "",
        "paragraphs": [
            "金盘晓日融春露，黼帐鲜云荫瑞香。",
            "圣寿永同天地久，南山何足比延长。"
        ],
        "notes": "",
        "id": "e3197ddf17dc1c876aebf5c20498c621"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "御阁春帖子  其二",
        "preface": "",
        "paragraphs": [
            "冰消太液生春水，日上披香积瑞烟。",
            "乔岳告成鸿庆远，垂衣无事永千年。"
        ],
        "notes": "",
        "id": "041b46d225e1757a9b9bb2b98ec6c1be"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "御阁春帖子  其三",
        "preface": "",
        "paragraphs": [
            "天人道洽真游降，禅祀功高帝业昌。",
            "迎气东郊风乍暖，受厘中禁日初长。"
        ],
        "notes": "",
        "id": "0bf1c138cba4c035509332474bb34225"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "御阁春帖子  其四",
        "preface": "",
        "paragraphs": [
            "九门和气冲鱼钥，层宙祥飇起鹤云。",
            "王泽下流慈煦远，万方歌舞戴明君。"
        ],
        "notes": "",
        "id": "9a4c2bdad1d9f54c166ade268da721a4"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "御阁春帖子  其五",
        "preface": "",
        "paragraphs": [
            "青逵布序韶晖盛，紫禁乘春乐事多。",
            "海域晏清无夕虑，斋居宣室顺天和。"
        ],
        "notes": "",
        "id": "ac19730a868a92111eaf745e2cf275ac"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "御阁春帖子  其六",
        "preface": "",
        "paragraphs": [
            "寒梅吐艳风初应，步辇宣游日渐迟。",
            "道荫无涯真绪远，永康寰海茂春祺。"
        ],
        "notes": "",
        "id": "554a0870ce94ee44b46cedac4c7e24df"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "内阁春帖子  其一",
        "preface": "",
        "paragraphs": [
            "青逵布序和风扇，紫禁延禧瑞日长。",
            "伫看亲蚕临茧馆，永观彤管播声芳。"
        ],
        "notes": "",
        "id": "8b95c3f9b67db47c8a03ccdfaa255f2b"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "内阁春帖子  其二",
        "preface": "",
        "paragraphs": [
            "椒花献岁良时启，彩鷰迎春淑气来。",
            "仰奉帝慈方秀出，吹箫看筑凤凰台。"
        ],
        "notes": "",
        "id": "a1f7ca8b99139b42b68166f87af1bf32"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "内阁春帖子  其三",
        "preface": "",
        "paragraphs": [
            "东郊候气回青辂，北阙迎祥辟紫闱。",
            "大庇群生承宝绪，永敷春泽播鸿徽。"
        ],
        "notes": "",
        "id": "44620ab76fb737151c3f4fa1bc40db42"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "内阁春帖子  其四",
        "preface": "",
        "paragraphs": [
            "银箭初传暖律延，微和渐扇物华姸。",
            "彩幡红镂宜春字，永奉宸慈亿万年。"
        ],
        "notes": "",
        "id": "cca37d6656d3c6552aafa9457432d389"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "内阁春帖子  其五",
        "preface": "",
        "paragraphs": [
            "青阳乍整苍龙驾，紫宙初凝白鹤云。",
            "曼寿无疆真荫远，九重嘉气日氤氲。"
        ],
        "notes": "",
        "id": "4a24f892e0b7d5ca7911e73471c210ba"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "内阁春帖子  其六",
        "preface": "",
        "paragraphs": [
            "缇室葭灰飞候管，彤闱天路起和风。",
            "六宫永被河洲化，穆穆芳猷佐圣功。"
        ],
        "notes": "",
        "id": "29b07bfb9ac859fc4bbfc5cb82860e41"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "内阁春帖子  其七",
        "preface": "",
        "paragraphs": [
            "三星分曜辉宸汉，九禁迎春启令辰。",
            "仰奉椒闱宣内治，湛恩鸿庆永如春。"
        ],
        "notes": "",
        "id": "3dbbb2b7a0184670fe897c800cbfb154"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "寿春郡王阁春帖子  其一",
        "preface": "",
        "paragraphs": [
            "穆穆韶华生紫禁，迟迟春箭下青宫。",
            "良辰已庆加元服，大国爰闻拜景风。"
        ],
        "notes": "",
        "id": "e574be7c4ec6b658a2779668f9228492"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "寿春郡王阁春帖子  其二",
        "preface": "",
        "paragraphs": [
            "缇室葭灰飞律管，凤闱春色动年芳。",
            "仙源积庆诚无际，永戴宸慈袭美祥。"
        ],
        "notes": "",
        "id": "29b07bfb9ac859fc4bbfc5cb82860e41"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "寿春郡王阁春帖子  其三",
        "preface": "",
        "paragraphs": [
            "日上苑梅凝素艳，雪晴宫柳弄青条。",
            "已观寿土封东国，即看怀金奉内朝。"
        ],
        "notes": "",
        "id": "68b7f45996417cd3a5c9b230785207af"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "寿春郡王阁春帖子  其四",
        "preface": "",
        "paragraphs": [
            "异表英奇非世出，惠心通敏尽生知。",
            "更当淑景承慈煦，永奉嘉祥茂本枝。"
        ],
        "notes": "",
        "id": "c3451fe70f674106ea5a6f9e7539155a"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "御阁端午帖子  其一",
        "preface": "",
        "paragraphs": [
            "续命彩丝登茧馆，长生金箓献琳宫。",
            "百灵拱卫天居峻，万国欢康帝业隆。"
        ],
        "notes": "",
        "id": "41225f26943642458bc05c7fd005b3a4"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "御阁端午帖子  其二",
        "preface": "",
        "paragraphs": [
            "金缕开辰分五色，长丝献寿祝千年。",
            "垂衣日月承嘉庆，真祖飇游正在天。"
        ],
        "notes": "",
        "id": "a1bef62828ea9be031125802185a7070"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "御阁端午帖子  其三",
        "preface": "",
        "paragraphs": [
            "僊园采药回雕辇，禁殿迎祥启凤闱。",
            "四海乐康民富寿，穆清无事永垂衣。"
        ],
        "notes": "",
        "id": "fa3423fa98767ae4a13b11a73ee448b1"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "御阁端午帖子  其四",
        "preface": "",
        "paragraphs": [
            "彩丝祝寿芳辰启，紫禁凝旒瑞日长。",
            "亿兆归仁天祐德，绵绵真荫永无疆。"
        ],
        "notes": "",
        "id": "1ba6259a3fd6ed2ac9b06c314c09cf3b"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "御阁端午帖子  其五",
        "preface": "",
        "paragraphs": [
            "绛台丹笔书金箓，紫殿瑶箱献巧衣。",
            "亿载延鸿资睿算，百祥重沓拥宸闱。"
        ],
        "notes": "",
        "id": "68dc081468176ee771bd81ebeea6e049"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "御阁端午帖子  其六",
        "preface": "",
        "paragraphs": [
            "太官角黍迎嘉节，上圣斋居袭美祥。",
            "金阙鉴观真绪远，永延鸿庆庇多方。"
        ],
        "notes": "",
        "id": "5798d966a668bb5c8d18bd435983a0ae"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "御阁端午帖子  其七",
        "preface": "",
        "paragraphs": [
            "尚方绶带迎嘉节，中禁彤闱纳美祥。",
            "畴德珍符方瑞圣，后天宸寿永无疆。"
        ],
        "notes": "",
        "id": "a9445e8601d6d3de76c5d3d24e3e7f3d"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "御阁端午帖子  其八",
        "preface": "",
        "paragraphs": [
            "太官角黍初晨启，法坐垂衣介福隆。",
            "亿载昌期方赫奕，九天真荫永延鸿。"
        ],
        "notes": "",
        "id": "ea61695e578a0479daa615e883592a50"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "御阁端午帖子  其九",
        "preface": "",
        "paragraphs": [
            "赐羮佳事传青简，续寿长丝献紫宸。",
            "帝祉荐彰符盛德，圣心勤恤为生民。"
        ],
        "notes": "",
        "id": "2a4e23fc2574965ffb48e65dc5016b7a"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "御阁端午帖子  其一○",
        "preface": "",
        "paragraphs": [
            "五色彩丝初献寿，九重嘉气颂长生。",
            "庇民精意方虔巩，垂拱仁风更穆清。"
        ],
        "notes": "",
        "id": "63686db1459fe863b5ecb670d263f702"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "御阁端午帖子  其一一",
        "preface": "",
        "paragraphs": [
            "浴兰袭祉良辰启，握纪无为圣道尊。",
            "舄奕嘉祥充九禁，冲融和气徧干门。"
        ],
        "notes": "",
        "id": "287fbe55199070b0cc89e1872382cc1b"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "御阁端午帖子  其一二",
        "preface": "",
        "paragraphs": [
            "八龙焜燿长生箓，五采葳蕤续命丝。",
            "亿载延长资睿算，万区康乐遇昌期。"
        ],
        "notes": "",
        "id": "b8e9587f8a93f4851feca6266f6628a2"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "皇后阁端午帖子  其一",
        "preface": "",
        "paragraphs": [
            "迎祥竞献双条达，续寿初纒五色丝。",
            "共仰斋庄隆内训，永观蕃衍茂仙枝。"
        ],
        "notes": "",
        "id": "14034672c223774bf12f5aa87d3b405c"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "皇后阁端午帖子  其二",
        "preface": "",
        "paragraphs": [
            "璧沼水嬉飞隼渡，瑶箱命缕彩丝新。",
            "亲蚕礼毕无余事，夙佩珩璜奉紫宸。"
        ],
        "notes": "",
        "id": "fa1fe1d4e0f152bb7e61cd144edb8bec"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "皇后阁端午帖子  其三",
        "preface": "",
        "paragraphs": [
            "千门朱索迎嘉祉，九禁椒涂纳美祥。",
            "虔奉黼帷承渥惠，庆隆禖石美祥新。"
        ],
        "notes": "",
        "id": "9f955d8c5111c7e398f0c88eed7e9492"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "皇后阁端午帖子  其四",
        "preface": "",
        "paragraphs": [
            "千门袭吉萦朱索，九禁开晨辟紫闱。",
            "宫漏正长天睠重，永宣芳训率三妃。"
        ],
        "notes": "",
        "id": "ab2ee2f28555d2df3309147f8591b191"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "皇后阁端午帖子  其五",
        "preface": "",
        "paragraphs": [
            "日记采兰追楚俗，化孚流荇诵周诗。",
            "肃恭懿德垂彤管，九御归心百福宜。"
        ],
        "notes": "",
        "id": "c78d77ccb32a27b60fa028e2562da93c"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "皇后阁端午帖子  其六",
        "preface": "",
        "paragraphs": [
            "中闺正肃鸣环节，吉日爰逢采术时。",
            "亿载繁禧同圣寿，百男鸿庆茂仙枝。"
        ],
        "notes": "",
        "id": "3ceac88566aff3c35895ff143da25f28"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "皇后阁端午帖子  其七",
        "preface": "",
        "paragraphs": [
            "点画诸宫初献巧，裁缝中禁又迎祥。",
            "周南永播河洲化，仰佐鸿明烛万方。"
        ],
        "notes": "",
        "id": "445c87b52fa90732fe38a0d9d170ec7e"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "郡王阁端午帖子  其一",
        "preface": "",
        "paragraphs": [
            "对日惠心时共仰，沐兰嘉节庆长丝。",
            "仰承中绪隆天爱，永奉祥祺袭太熙。"
        ],
        "notes": "",
        "id": "ab8847c49585bd5a6e6a726bd1da8fc0"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "郡王阁端午帖子  其二",
        "preface": "",
        "paragraphs": [
            "彤闱永奉千年庆，金策将封一字王。",
            "伫向景风承异渥，预从佳节纳多祥。"
        ],
        "notes": "",
        "id": "f0167633b79274613aad7963140042dd"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "郡王阁端午帖子  其三",
        "preface": "",
        "paragraphs": [
            "五色彩丝颁禁殿，千龄嘉庆集藩房。",
            "玉堂弦诵依真馆，日日灵心降美祥。"
        ],
        "notes": "",
        "id": "fa2638251a62f6c2a8eff74785424400"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "郡王阁端午帖子  其四",
        "preface": "",
        "paragraphs": [
            "昆山瑞玉题真篆，阆苑蟠桃刻印文。",
            "并献春闺延美庆，亿年嘉气永氤氲。"
        ],
        "notes": "",
        "id": "c2dd473da9c7f4ec7f3bc21cd67254af"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "淑妃阁端午帖子  其一",
        "preface": "",
        "paragraphs": [
            "蕤宾布序逢良月，条达延祥记令辰。",
            "仰奉椒涂宣内治，永昭芳誉冠虞嫔。"
        ],
        "notes": "",
        "id": "c62260ea194640eeb53d8975ad04b255"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "淑妃阁端午帖子  其二",
        "preface": "",
        "paragraphs": [
            "芳园踏草迎嘉节，紫掖鸣环奉鞠衣。",
            "渥惠日新鸿庆远，永隆徽序耀层闱。"
        ],
        "notes": "",
        "id": "c61ab51a101fd8ddb0da753b741a0f6c"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "淑妃阁端午帖子  其三",
        "preface": "",
        "paragraphs": [
            "万宇清和当圣日，千门采拾遘良辰。",
            "上真鸿绪宜蕃衍，从此高禖美应新。"
        ],
        "notes": "",
        "id": "16efa873a350bbb36950fdd525db96e0"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "淑妃阁端午帖子  其四",
        "preface": "",
        "paragraphs": [
            "宴寝奉朝鸣采玉，良辰袭庆表长丝。",
            "仰承中壸垂芳裕，永播周南逮下诗。"
        ],
        "notes": "",
        "id": "18fbf7dbface6c2165cb121d994f1990"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "廷试",
        "preface": "",
        "paragraphs": [
            "殿上衮衣明日月，砚中旗影动龙蛇。",
            "纵横礼乐三千字，独对丹墀日未斜。"
        ],
        "notes": "",
        "id": "5b8cb105a931911571b2ef8f51ae5153"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "和太师相公秋兴十首  其一",
        "preface": "",
        "paragraphs": [
            "原上西风马力生，折胶时候正凄清。",
            "功名未立头空白，却忆金徽万里行。"
        ],
        "notes": "",
        "id": "0d94b02f790b3dfc97bcbb54b882edcd"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "和太师相公秋兴十首  其二",
        "preface": "",
        "paragraphs": [
            "亭臯危叶乍经霜，过尽惊鸿落吹长。",
            "闲上层楼待初月，方壶残漏下三商。"
        ],
        "notes": "",
        "id": "6a5eb43c5eb5e68474b5f2c462c9d5c5"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "和太师相公秋兴十首  其三",
        "preface": "",
        "paragraphs": [
            "萤光照水星星度，鴈阵横空字字移。",
            "何处佳人惜团扇，玉阶烟叶动轻飔。"
        ],
        "notes": "",
        "id": "e87edb0eb6ef5d111c332e01c2dcbbef"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "和太师相公秋兴十首  其四",
        "preface": "",
        "paragraphs": [
            "苑树残蝉送远愁，懒将衰鬓照清流。",
            "归来自扫东园叶，学灌寒蔬备晚秋。"
        ],
        "notes": "",
        "id": "ad7276e987a916a6741a5fb9901572b7"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "和太师相公秋兴十首  其五",
        "preface": "",
        "paragraphs": [
            "水榭凉生暑气销，疏萤点点漏迢迢。",
            "明河案户苍龙转，只有匏瓜缀碧霄。"
        ],
        "notes": "",
        "id": "27ec795faa07d867fb309f7579a75042"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "和太师相公秋兴十首  其六",
        "preface": "",
        "paragraphs": [
            "沉沉池阁乍凉天，坐爱莲薰夜不眠。",
            "却忆北门曾候对，半帘斜月玉堂前。"
        ],
        "notes": "",
        "id": "9c5aa2074cda8af74d335bb3ab51c1ec"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "和太师相公秋兴十首  其七",
        "preface": "",
        "paragraphs": [
            "相府新秋宴席开，西湖珠履践苍苔。",
            "白头旧吏方奔走，不得抽毫逐上才。"
        ],
        "notes": "",
        "id": "a15a398ca149d28efe2804a08e31ec5b"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "和太师相公秋兴十首  其八",
        "preface": "",
        "paragraphs": [
            "遥思汉阙雨新晴，天际微云夕吹生。",
            "沆瀣气凉僊掌迥，满盘宵露结珠英。"
        ],
        "notes": "",
        "id": "da2ba73945bc8fed29e7b8fb28cf5d71"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "和太师相公秋兴十首  其九",
        "preface": "",
        "paragraphs": [
            "河汉西倾火渐流，露华微冷透轻裘。",
            "何当弄凤随惊吹，直上层城十二楼。"
        ],
        "notes": "",
        "id": "38edd4a4c4e4f111627d14bae02aaf85"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "和太师相公秋兴十首  其一○",
        "preface": "",
        "paragraphs": [
            "彤管少文堪约史，霜戈无艺可防边。",
            "孟诸苍莾平台远，坐对秋光又一年。"
        ],
        "notes": "",
        "id": "c0cfd6df083ac8e2ae4c3bec1a3455b5"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "青州",
        "preface": "",
        "paragraphs": [
            "日上西山舞鸾鹤，波翻碧海鬪蛟龙。",
            "直钩到了成何事，消得君王四履封。"
        ],
        "notes": "",
        "id": "f9be12d4a54dd5b0ea47a805f6ab516e"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "江州琵琶亭",
        "preface": "",
        "paragraphs": [
            "年光过眼如车毂，职事羁人似马衔。",
            "若遇琵琶应大笑，何须涕泣满青衫。"
        ],
        "notes": "",
        "id": "88992eaa6edb274ef2195933e3b0c256"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "狎鸥亭诗  其一",
        "preface": "",
        "paragraphs": [
            "元化平分荷大钧，左符新刻玉为麟。",
            "南湖特地栽桃李，拟伴沙鸥过十春。"
        ],
        "notes": "",
        "id": "f741d23a081663e7253695cd46f27c34"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "狎鸥亭诗  其二",
        "preface": "",
        "paragraphs": [
            "海鴈桥边绿水深，绝无尘土近花阴。",
            "忘机不管人知否，自有溪鸥信此心。"
        ],
        "notes": "",
        "id": "c142dab666d6817a450948f88df6b573"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "书怀",
        "preface": "",
        "paragraphs": [
            "黄阁有贤图国计，皂嚢无党害边功。",
            "河湟饮马无难事，一点沙尘在目中。"
        ],
        "notes": "",
        "id": "a77e171248238fd486b320b1d9c9096f"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "到任后作",
        "preface": "",
        "paragraphs": [
            "功兼文武帝师臣，久厌崇高乐退身。",
            "任是东山无限好，谢公争忍负生民。"
        ],
        "notes": "",
        "id": "cb6b3f1b414a868f02b86ca9c39b755c"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "西厅",
        "preface": "",
        "paragraphs": [
            "阶除尽日微风度，帘幕先秋暑气还。",
            "莫讶使君临案久，雨晴端正见南山。"
        ],
        "notes": "",
        "id": "35e3a632473c1f11d57d6f9ee0acd178"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "宫词  其一",
        "preface": "",
        "paragraphs": [
            "鬓拢春烟湿翠翘，石榴裙幔袅纤腰。",
            "绛唇不敢深深注，却怕香脂污玉箫。"
        ],
        "notes": "",
        "id": "876659a66f5755db00b186f1109fdda7"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "宫词  其二",
        "preface": "",
        "paragraphs": [
            "新染罗衣窣地红，喜迎天仗宴春风。",
            "歌词若入君王听，不惜新声教六宫。"
        ],
        "notes": "",
        "id": "1cd74a375ddc5e33a76629f693b87c36"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "古意",
        "preface": "",
        "paragraphs": [
            "重上青楼拂蛛网，却匀愁黛对菱波。",
            "也知新旧争多少，敢话机头织素多。"
        ],
        "notes": "",
        "id": "ac1e4ca43e841719a7330d4a7b202286"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "渔者",
        "preface": "",
        "paragraphs": [
            "读徧龙韬事可知，一竿闲把直钩垂。",
            "秋来江上西风急，且系扁舟卷钓丝。"
        ],
        "notes": "",
        "id": "cdb7e47b9aae5a966abe638b0766055b"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "观藏珠",
        "preface": "",
        "paragraphs": [
            "敏手机心颇自安，遮藏有路巧千般。",
            "主公当面无因见，只怕旁人冷眼看。"
        ],
        "notes": "",
        "id": "a9272f730d30fa4ddbf570c0958a8acf"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "安抚状元内翰还朝复命再获候迎先附短章以代片幅",
        "preface": "",
        "paragraphs": [
            "两朝西掖旧词臣，蘖苦冰寒四十春。",
            "霜雪满头尘满袖，自惭重见玉堂人。"
        ],
        "notes": "",
        "id": "513a9b0d74baeb511ddecd80fe0586a7"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "送张逸人二首  其一",
        "preface": "",
        "paragraphs": [
            "上公诗笔千金重，逋客归装一棹轻。",
            "莫向青山更招隐，且留贤哲济苍生。"
        ],
        "notes": "",
        "id": "ec48370a09faa95b7673aa5a43c71757"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "送张逸人二首  其二",
        "preface": "",
        "paragraphs": [
            "徘徊独鹤翻清景，容曵孤云下绛霄。",
            "朝市山林本无异，前贤出处尽逍遥。"
        ],
        "notes": "",
        "id": "cf92bc9b3e47f8d582af2eab9af92e95"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "到任泾州寄长安府学诸先辈",
        "preface": "",
        "paragraphs": [
            "半载秦川令始行，论文犹未款群英。",
            "横戈且趁从军乐，不及期年待政成。"
        ],
        "notes": "",
        "id": "fe6d75581e5a950de48594f8ac1efcc5"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "闻劝农二使渡江访胡丞隐居",
        "preface": "",
        "paragraphs": [
            "宅临殷羡投书渚，门拥维摩问疾人。",
            "诏使舣舟应访道，雨花交影隔西津。"
        ],
        "notes": "",
        "id": "a75c11d70408617ec884d2c52d8018fb"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "咏凤",
        "preface": "",
        "paragraphs": [
            "千仞翺翔览德辉，成汤解网四灵归。",
            "梧桐欲下还惊去，悄悄饥鹰掠树飞。"
        ],
        "notes": "",
        "id": "69793811d97555d2bcfc5b6a94e6ba88"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "闻莺",
        "preface": "",
        "paragraphs": [
            "春光容与晓风高，花映金涂见羽毛。",
            "莫讶绿杨留不住，内园新雨熟含桃。"
        ],
        "notes": "",
        "id": "59cdb26fe057661c55af7b0fb5f2584d"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "咏鹰",
        "preface": "",
        "paragraphs": [
            "获自野罗知性巧，饲之鲜食已恩丰。",
            "下鞲未便随人意，须是经春更一笼。"
        ],
        "notes": "",
        "id": "b0e38c1b3852ebd46fabcdc8c8b90fbc"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "再徙西都咏青雀寄张升谏院",
        "preface": "",
        "paragraphs": [
            "弱羽伤弓尚未完，孤飞谁敢拟鸳鸾。",
            "明珠自有千金价，莫为游人作弹丸。"
        ],
        "notes": "",
        "id": "7fa0693fe691fcafa11b6b53b75e9579"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "厩马",
        "preface": "",
        "paragraphs": [
            "万里无尘塞草秋，玉轮金轭未巡游。",
            "上林苜蓿天池水，饱食长鸣可自羞。"
        ],
        "notes": "",
        "id": "d5db85e0c03f6745018fb7674def4e48"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "蔷薇",
        "preface": "",
        "paragraphs": [
            "红房深浅翠条低，满架清香敌麝脐。",
            "攀折若无花底刺，岂教桃李独成蹊。"
        ],
        "notes": "",
        "id": "2ff6da014d5b93f47a55506e6a8f8597"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "槛竹",
        "preface": "",
        "paragraphs": [
            "广厦长廊四面围，小栏霜雪两三枝。",
            "帘帷壅蔽无人见，赖有中天日照知。"
        ],
        "notes": "",
        "id": "289cacbe690126428aaee0661ed5d730"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "花槛",
        "preface": "",
        "paragraphs": [
            "曲槛横栏百宝装，春风容冶看人狂。",
            "孤松瘦柏无颜色，只有青青待雪霜。"
        ],
        "notes": "",
        "id": "3631a1f5bc708deaf3aeaf8cd173350a"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "题华严经诗",
        "preface": "",
        "paragraphs": [
            "黼幄思贤已再三，诏书将拆紫泥缄。",
            "嘉言一句利天下，何必金文更彻函。"
        ],
        "notes": "",
        "id": "feb1018d0f5ec5e978bc9270f3f5ebcd"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "寄传法二大卿并简译席诸大士  其一",
        "preface": "",
        "paragraphs": [
            "译案多年润法音，性根虽钝信根深。",
            "无明不起冤亲等，应有龙天证此心。"
        ],
        "notes": "",
        "id": "74b1bf1b780f9dc2c4cf12cf9688a992"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "寄传法二大卿并简译席诸大士  其二",
        "preface": "",
        "paragraphs": [
            "润色金文数十函，清凉甘露洗尘凡。",
            "修行不作伊兰计，只愿三千尽宝严。"
        ],
        "notes": "",
        "id": "9b076a2dc539abf320fe239f10d7a8f7"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "雪后赠雪苑师  其一",
        "preface": "",
        "paragraphs": [
            "雪山修道六年成，云满长空雪满庭。",
            "便向个中登觉地，何须腊月待明星。"
        ],
        "notes": "",
        "id": "610d424e606e621866640ece2281a163"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "雪后赠雪苑师  其二",
        "preface": "",
        "paragraphs": [
            "玉界琼田万顷平，一年光景一番新。",
            "苑中又见梅花发，信手拈来总是春。"
        ],
        "notes": "",
        "id": "8b25e57fd1afa629c3a1ad3304bb6d65"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "雪后赠雪苑师  其三",
        "preface": "",
        "paragraphs": [
            "千嶂崔嵬雪里看，东风一夜卷余寒。",
            "岩前溜玉知多少，涨起西江十八滩。"
        ],
        "notes": "",
        "id": "81bd79884ed0c15b4caefdc7133a5a84"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "雪后赠雪苑师  其四",
        "preface": "",
        "paragraphs": [
            "老去方知行路难，此心正要觅人安。",
            "室中半偈如闻得，便作当年立雪看。"
        ],
        "notes": "",
        "id": "068944d3adf23aeee64a233f749c6ed0"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "偶成  其一",
        "preface": "",
        "paragraphs": [
            "非才徧历清华地，悟佛方为止足身。",
            "浮名浮利莫相试，三千世界一微尘。"
        ],
        "notes": "",
        "id": "4e9ad620cf443596f49bbe4bc6f78bb6"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "偶成  其二",
        "preface": "",
        "paragraphs": [
            "保庇孤根逄圣主，矜修晚节顺天机。",
            "空门自有清凉地，不向红尘议是非。"
        ],
        "notes": "",
        "id": "fd0a69cbc28fb60196b69c3224f0982f"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "偶成  其三",
        "preface": "",
        "paragraphs": [
            "燕雀纷纷出乱麻，汉江西畔使君家。",
            "空堂自恨无金弹，任尔啾啾到日斜。"
        ],
        "notes": "",
        "id": "258cb4da9160b77743958d627e7b95f3"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "九日登尧山书事",
        "preface": "",
        "paragraphs": [
            "满头黄菊鬓毛斑，曾议皇王对尔颜。",
            "今日临风轻霸迹，尧山应合胜牛山。"
        ],
        "notes": "",
        "id": "df8eb79df83a730a25f09ec490359acb"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "送张无梦归天台",
        "preface": "",
        "paragraphs": [
            "玉格功成碧诏迟，御风千里款黄扉。",
            "旋纡兰珮朝丹禁，却捧云章入翠微。",
            "绿蕴星辰藏古篆，绛宫龙虎闭神扉。",
            "东山日暮余霞散，南国烟晴独鹤归。",
            "重结茅茨临乳窦，别裁荷芰换尘衣。",
            "鸾凤若有壶中志，从此高梧一见稀。"
        ],
        "notes": "",
        "id": "b32285317d872efba70491a4fba6fcf2"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "登台州城楼",
        "preface": "",
        "paragraphs": [
            "楼压荒城见远村，倚阑衣袂拂苔纹。",
            "猿啼晓树枝枝雨，僧下秋山级级云。",
            "招客酒旗临岸挂，灌田溪水凿渠分。",
            "洞中应有神仙窟，缭乱红霞出紫氛。"
        ],
        "notes": "",
        "id": "10553acdf7cadfe32e8350e07e4a28de"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "秋日村路",
        "preface": "",
        "paragraphs": [
            "落照明残菊，村亭路欲分。",
            "酒旗降远客，雁阵战秋云。",
            "断陇拳鼇足，轻波起鹤纹。",
            "田家逢乐岁，歌舞贺时君。"
        ],
        "notes": "",
        "id": "1f228183793a4f236d7faa7d76074060"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "咏牡丹",
        "preface": "",
        "paragraphs": [
            "云罩觚棱鬬影寒，一丛香压玉栏干。",
            "东皇用意交裁剪，留待君王驻跸看。"
        ],
        "notes": "",
        "id": "2d16713ba741e78f5fb493a9761e65a1"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "句  其一",
        "preface": "",
        "paragraphs": [
            "孤馆明秋月，清砧韵霜风。"
        ],
        "notes": "",
        "id": "1c334c57790720e7413e6000ea932bb3"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "句  其二",
        "preface": "",
        "paragraphs": [
            "横陈皆锦绣，器皿尽金玉。"
        ],
        "notes": "",
        "id": "a3a44f17ffa9930aba9d15d94878eebc"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "句  其三",
        "preface": "",
        "paragraphs": [
            "雪度维杨腊，花逢北国春。"
        ],
        "notes": "",
        "id": "fc30c1230969dec68ffb4bc48fa55b18"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "句  其四",
        "preface": "",
        "paragraphs": [
            "出没鱼龙聚，飞沉日月连。"
        ],
        "notes": "",
        "id": "dedb194f6829a83c5e938f4bff497e99"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "句  其五",
        "preface": "",
        "paragraphs": [
            "灯背翠帘人欲别，月斜烟柳马频嘶。"
        ],
        "notes": "",
        "id": "9282216045618c4fb465f9275ff364f4"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "句  其六",
        "preface": "",
        "paragraphs": [
            "密叶凝华承玉戺，附枝交影荫银塘。"
        ],
        "notes": "",
        "id": "fb960e8d0fd75ef1fbd6de5af56b50a1"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "句  其七",
        "preface": "",
        "paragraphs": [
            "似法阴爻呈六穗，或符阳数效三岐。"
        ],
        "notes": "",
        "id": "4579384ad73da5f93f444fb30cf551d0"
    },
    {
        "author": "夏竦",
        "dynasty": "宋",
        "type": "诗",
        "rhythmic": "",
        "title": "句  其八",
        "preface": "",
        "paragraphs": [
            "气凌云梦吞八九，欲与溟渤争雌雄。"
        ],
        "notes": "",
        "id": "3ffe7882d73fa8f3a727989a6a410e6e"
    }
]