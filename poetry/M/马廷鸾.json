[
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "馆中送郑著作",
        "preface": "",
        "paragraphs": [
            "士为欲心缚，蜗牛粘壁枯。",
            "荣华不盈睫，咎责弥八区。",
            "不有君子人，中流谁一壶。",
            "公怀天台秋，夙昔廊庙须。",
            "南宫接东观，并辔骖天衢。",
            "幽忧肠内热，慷慨涕濡缕。",
            "拜疏上虚皇，诵言折奸愚。",
            "肝脑非己物，宇宙须人扶。",
            "恭惟天王圣，肯使善类孤。",
            "一朝拥麾盖，自诡歌袴襦。",
            "黟歙股肱郡，新安文物都。",
            "斯文紫阳翁，千载长昭苏。",
            "稻苗新进士，倚公为播敷。",
            "茧丝困穷民，愿公荐𫇭于。",
            "勉哉崇明德，归来诵唐虞。"
        ],
        "notes": "",
        "id": "74453e5727c00344074d224cee11d0a6"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "皇太子生辰诗三首  其一",
        "preface": "",
        "paragraphs": [
            "煌煌炎宋兴，奕世开燕谋。",
            "建隆圣人出，庚年宝运周。",
            "祥符帝子生，巳月神光流。",
            "稽首颂储君，昭哉遹嘉猷。",
            "吹铜协干阳，主鬯弥千秋。",
            "星晖狼弧低，海润青齐收。",
            "金轮整鹤驾，玉觞侍龙楼。",
            "无逸能为寿，干干谨时休。"
        ],
        "notes": "",
        "id": "0fd711e1ff0f28b25da4e3fcf5d283bd"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "皇太子生辰诗三首  其二",
        "preface": "",
        "paragraphs": [
            "苍龙见天东，房驷拱辰北。",
            "煌煌心星前，炳炳天王侧。",
            "休符协干文，正阳毓紫极。",
            "铜楼蔼祥光，玉巵奉愉色。",
            "叹声沸笙鸾，寿龄指箕翼。",
            "何以祝元良，勉哉崇明德。",
            "学问日就将，福禄时万亿。",
            "永侍帝宸尊，重晖照四国。"
        ],
        "notes": "",
        "id": "41ea0cc607768cb8ca8f4f4718e5ea49"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "皇太子生辰诗三首  其三",
        "preface": "",
        "paragraphs": [
            "正阳毓前星，盛事符仁祖。",
            "仁者寿之基，生意一何溥。",
            "欢愉侍宫庭，晖润弥海宇。",
            "三朝谨师文，寸阴勤惜禹。",
            "新功鉴铭盘，妙用明絜矩。",
            "嘉宾从商园，末僚愧韩愈。",
            "永言祝储君，重离日常午。",
            "八表跻春台，万年受天祜。"
        ],
        "notes": "",
        "id": "b38218cb24c07f6a8d8873210b8411e4"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "用大东莱临川诗韵示诸儿",
        "preface": "",
        "paragraphs": [
            "惠子五车书，彼富吾何慊。",
            "滔滔岁峥嵘，濯濯木荏苒。",
            "前荣悼虚夸，新懦就退敛。",
            "东邻有硕师，簦箧孰云远。",
            "斯文岂终穷，小子宜黾勉。",
            "寒檠炷老膏，此兴复不浅。"
        ],
        "notes": "",
        "id": "69d965e876b9fddb78f4962a5b996d77"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "次韵周公谨见寄  其一",
        "preface": "",
        "paragraphs": [
            "十年思美人，渊沦抑天飞。",
            "辛勤种青门，竟作抱蔓归。",
            "日月老宾送，霜露沾人衣。",
            "沾衣何足云，八表笼烟霏。"
        ],
        "notes": "",
        "id": "49872a1f150b668b5a7a3c0b9dbf2e3f"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "次韵周公谨见寄  其二",
        "preface": "",
        "paragraphs": [
            "空山学仙子，满耳笙箫听。",
            "谁知九天上，云扉本不扃。",
            "度世同御风，蓬蓬随飘零。",
            "又如芬陀花，出火而青青。"
        ],
        "notes": "",
        "id": "482ac729a6fb9ba9c2a41e8eaf4f77b8"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "次韵周公谨见寄  其三",
        "preface": "",
        "paragraphs": [
            "涪翁雪堂仙，分谊故不疎。",
            "投之孤芳篇，托根岂云虚。",
            "报以蟠桃实，一尝千载余。",
            "洗髓蹑阆苑，游于物之初。"
        ],
        "notes": "",
        "id": "bc55fd86bfe3b3b21f45d9cd5f9d5a30"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "次韵周公谨见寄  其四",
        "preface": "",
        "paragraphs": [
            "射洪高蹈翁，哀歌泪盈盈。",
            "幽居观元化，悼此岁月更。",
            "感遇三十篇，读之慨余情。",
            "白露号玄蝉，春日鸣仓庚。"
        ],
        "notes": "",
        "id": "1702050d9684a698ed4fb8ff7e9e77d5"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "次韵周公谨见寄  其五",
        "preface": "",
        "paragraphs": [
            "退之怀桂林，药物珍陆离。",
            "物情恶衰歇，义心感亲知。",
            "我生欠一死，不死当语谁。",
            "与我制颓龄，悠悠白云期。"
        ],
        "notes": "",
        "id": "d3b349d3107835ac80a2da839395b61e"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "题王氏琴清堂",
        "preface": "",
        "paragraphs": [
            "孤桐缺月风露秋，夜虫催织寒飕飗。",
            "拂床文字翻叶叶，古心埋没从何求。",
            "客来洗予筝笛耳，清圜琅然散百忧。",
            "南窗无弦鼓愈淡，焦尾有桐弃不收。",
            "卓哉奇士千载去，已矣奇弄万古休。",
            "江左诸王孙子俦，琴清之堂遗风流。",
            "飞泉爽籁十二操，铿锵浮玉鸣天球。",
            "文王宣父次第作，此身还见大雅不。",
            "收拾书囊杂钓具，伴君携琴隠林丘。",
            "作诗一为写奇趣，此生此兴长悠悠。"
        ],
        "notes": "",
        "id": "313699122a493eab39e506d5d4ae1c41"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "次韵谢洁斋惠春膏纸",
        "preface": "",
        "paragraphs": [
            "霜毫秃尽千枝竹，铜雀台荒死潘谷。",
            "哀哉四宝并成空，犹有老崖藤捣玉。",
            "青钱学士将相科，黑头刺史朱丹毂。",
            "怀银早去镇湖湘，掞藻端如起巴蜀。",
            "天乎岁晚椓斯文，往往长吟书短幅。",
            "云昏雨暗白龙牋，林密山深紫芝曲。",
            "凤楼谁助斧斤修，鱼网不禁尘土辱。",
            "我驰家畔楮先生，越薄吴腴此粗俗。",
            "铿金戛玉新有声，缝雾裁云岂堪录。",
            "向来交友文字间，矢往湍奔如撒菽。",
            "薄材那敢派江西，一寸诗肠愁万斛。"
        ],
        "notes": "",
        "id": "8999e28cadbdcec5d669ac39e1c06b60"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "次韵汤叔逊谢笔墨长句",
        "preface": "",
        "paragraphs": [
            "南屏翁，斯文千古何终穷，清辉灵气斗牛充。",
            "我从公家二老话此事，寒更支坐烛跋红。",
            "哀哉人琴俱亡天地覆，有刀有玉谁错礲。",
            "翁今岿然鲁灵殿，砥柱一叶万仞中。",
            "朅来访我维摩室，我起于坐欣迎公。",
            "惊呼绝叹吾道厄，客卿颖士委蒿蓬。",
            "灶煤苇管不足用，宣城黟水无良工。",
            "奈何盲卒乘钝马，欲写杰作称词雄。",
            "赠公撒雷挥电施敏手，余事渲染文字如飞虫。",
            "我生哀伤所欠死，十年破砚烟雨蒙。",
            "一朝洗眼获玉句，金膏水碧浸方瞳。",
            "翰墨场中身老大，期公盛气晚霞同。",
            "峥嵘素论犹激烈，始信迂儒曲学如发蒙。"
        ],
        "notes": "",
        "id": "a773abab5b856595eda77075080729e5"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "谢吴直卿惠嘉树篇",
        "preface": "",
        "paragraphs": [
            "槐底婆娑生意尽，柳边摇落长年悲。",
            "殷东阳守徒嗟惜，桓大将军自涕洟。",
            "不知庾叟江潭赋，何似延陵季子诗。"
        ],
        "notes": "",
        "id": "9649c7a27dc3d1704b01420f425f2911"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "次赵二车韵",
        "preface": "",
        "paragraphs": [
            "世事真如此，劳生何所知。",
            "功名蚁行磨，意气鹊栖枝。",
            "于𫇭歌偏好，归来赋足师。",
            "达人宁自苦，天乐更无疑。"
        ],
        "notes": "",
        "id": "ce388f17d94352e1293080c80df99b56"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "次李改卿韵",
        "preface": "",
        "paragraphs": [
            "丽句费敲推，清吟出竞病。",
            "日长简编丛，春老蓬蒿径。",
            "志士苦忧时，高人思缮性。",
            "山房读道书，晚花红艳静。"
        ],
        "notes": "",
        "id": "dd3c45ed2bf43538663735ede44ee3b0"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "恭进理宗皇帝挽词  其一",
        "preface": "",
        "paragraphs": [
            "仁孝初闻代，讴歌早戴虞。",
            "多能天与圣，大度祖同符。",
            "恻怛钦刑诏，严恭事帝图。",
            "初终两甲子，经远有宏模。"
        ],
        "notes": "",
        "id": "d9dd421d2b1dc1311174e46d1d64d817"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "恭进理宗皇帝挽词  其二",
        "preface": "",
        "paragraphs": [
            "典学怀终始，熈明四十年。",
            "立心天地厚，接统帝王前。",
            "舄奕临雍礼，昭回赞道篇。",
            "古今惟理大，尊号冠瑶编。"
        ],
        "notes": "",
        "id": "28b3c0cc13f38f077b64231c2e247575"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "恭进理宗皇帝挽词  其三",
        "preface": "",
        "paragraphs": [
            "天保惟勤政，春秋有复雠。",
            "园陵初谒汉，境土合归周。",
            "连海沧波静，长江兵祲收。",
            "庚申重立极，功与建隆侔。"
        ],
        "notes": "",
        "id": "bd45fe2dadaf2c8a8446a3f32c6c2f92"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "恭进理宗皇帝挽词  其四",
        "preface": "",
        "paragraphs": [
            "神册方增授，龙髯遽莫攀。",
            "千秋思沛邑，七月葬稽山。",
            "春暗觚棱影，星回羽卫班。",
            "寝门如昨日，无复侍威颜。"
        ],
        "notes": "",
        "id": "a0e2da4f9fb61ceb88026f56c8a7579f"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "恭进理宗皇帝挽词  其五",
        "preface": "",
        "paragraphs": [
            "尽拜宸奎赐，新编圣训成。",
            "孙谋方燕翼，龙驭忽遐征。",
            "四海尧音密，三年舜慕情。",
            "因山图固在，合应若神明。"
        ],
        "notes": "",
        "id": "e0a89af3f08353a97d1f34a531bbac09"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "十月二十六日甲子",
        "preface": "",
        "paragraphs": [
            "乘云伤往岁，甲子又今晨。",
            "莫唱贞元曲，谁为宝庆人。",
            "早霜明带月，寒菊艳争春。",
            "敢睨昭陵柏，伪呵有鬼神。"
        ],
        "notes": "",
        "id": "2da8ed3879115b8aa9a9b44cd552394d"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "赠汪泰轩",
        "preface": "",
        "paragraphs": [
            "万言朝凤阙，一笑落渔舟。",
            "把我葱珩解，从公款段游。",
            "东来迎羽服，西去羡羊裘。",
            "挥手谢汉使，蒲轮公所羞。"
        ],
        "notes": "",
        "id": "6921d01eb8fa48bdd77288313be8ffc5"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "久雨潦涨未已",
        "preface": "",
        "paragraphs": [
            "一雨遂逾月，连朝仍彻宵。",
            "雷公自收麦，田父不耘苗。",
            "时见危垣堕，仍闻比屋漂。",
            "愧无援溺手，穷巷有持桡。"
        ],
        "notes": "",
        "id": "396091cd32c2c9b9780bdbda09e15098"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "恭进度宗皇帝挽词  其一",
        "preface": "",
        "paragraphs": [
            "四闰临朝浅，群生被泽深。",
            "俭勤成禹圣，仁孝本虞心。",
            "汉殿觞称玉，轩湖鼎铸金。",
            "龙髯攀不得，清血但盈襟。"
        ],
        "notes": "",
        "id": "d5ada3a2fa292bba8f821e53815e2cbf"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "恭进度宗皇帝挽词  其二",
        "preface": "",
        "paragraphs": [
            "道远年何驶，民肥身独癯。",
            "宝龟传圣子，玉几导宸谟。",
            "百世尊王度，千秋拱帝图。",
            "孤臣慙舜辅，愁绝望苍梧。"
        ],
        "notes": "",
        "id": "b3a7c9110ca421f4498ed736b30a9d87"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "答赵心游与梭",
        "preface": "",
        "paragraphs": [
            "亦有猗那颂，从谁说象贤。",
            "振振麟趾族，煜煜锦袍仙。",
            "礼乐三雍对，神明百世传。",
            "王孙何处隠，芳草自连天。"
        ],
        "notes": "",
        "id": "1281846f43ed14c2c6ccbf95737411ed"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "程楚翁访考亭旧居著闽山集为题其后",
        "preface": "",
        "paragraphs": [
            "有客传吟藁，知渠来自闽。",
            "四书犹在鲁，六籍不忧秦。",
            "太史经邹峄，离骚感楚臣。",
            "谁知梦奠日，曾忆后庚申。"
        ],
        "notes": "",
        "id": "bf25dc33726939a5c5084cfcbda8d3da"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "挽李楼峰  其一",
        "preface": "",
        "paragraphs": [
            "万选胶庠上，三长渠观中。",
            "端从绣衣使，直拟黑头公。",
            "柯烂全枰换，舟移绝壑空。",
            "素交与年尽，老眼视天梦。"
        ],
        "notes": "",
        "id": "cf95e4f2528f23c5c7ca4ad1bcec2c20"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "挽李楼峰  其二",
        "preface": "",
        "paragraphs": [
            "短椠传边警，长篇罄亩忠。",
            "危邦韬昼锦，剧盗剪春葱。",
            "地隔几庐舍，天怜两秃翁。",
            "而今吾后死，作传岂能工。"
        ],
        "notes": "",
        "id": "74a981d5cadbe485a3aa6904936d55f0"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "挽徐朝奉  其一",
        "preface": "",
        "paragraphs": [
            "海内嗟遗老，诸公表逸民。",
            "过庭忠训在，攀槛直声新。",
            "谏草频尊主，绯花与显亲。",
            "一门名父子，千载庆君臣。"
        ],
        "notes": "",
        "id": "3917404a7f7b9199c5a89e0dbdbeedae"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "挽徐朝奉  其二",
        "preface": "",
        "paragraphs": [
            "儿罢金华讲，翁从林下归。",
            "清时伯夷粟，愉色老莱衣。",
            "洛社风流在，襄阳耆旧稀。",
            "泷冈有名笔，字字独幽辉。"
        ],
        "notes": "",
        "id": "8ba11de09011b11244cc0549d292693b"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "次韵洁堂五日",
        "preface": "",
        "paragraphs": [
            "故国天中节，吾侪日暮年。",
            "愁心菖歜苦，悲绪彩丝牵。",
            "叠雪虚唐赐，薰风绝舜弦。",
            "穷山饤越果，醉摘尚凄然。"
        ],
        "notes": "",
        "id": "bc89fa39e358a3d8d0a5499d6e14b48b"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "挽费洁堂  其一",
        "preface": "",
        "paragraphs": [
            "井络璠玙瑞，江干英簜驰。",
            "万屯孤宿饱，一旅共时危。",
            "行地嗟蓬转，呼天泣黍离。",
            "百年公有尽，一恸我非私。"
        ],
        "notes": "",
        "id": "8ae65fbf1f336ff7723c19f74ba8e851"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "挽费洁堂  其二",
        "preface": "",
        "paragraphs": [
            "共事咸淳帝，俱生嘉定年。",
            "江湖正寥阔，梁楚忽姻连。",
            "不作武担掾，翻成葛水仙。",
            "岂忘渠剑阁，来闭此荒阡。"
        ],
        "notes": "",
        "id": "b9d756803d11cf4fddc42c03a99860aa"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "挽陈本斋",
        "preface": "",
        "paragraphs": [
            "擢第韩欧上，论交涧浦边。",
            "声名宁我后，官职逊人先。",
            "徐广生多戚，龚宾死独贤。",
            "拊膺前劫事，雪涕大招篇。"
        ],
        "notes": "",
        "id": "499e66a850f09ee618d89d546de02045"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "赠程楚翁",
        "preface": "",
        "paragraphs": [
            "汗竹丹铅侧，空花粉黛中。",
            "尚怀丞相亮，肯署大夫雄。",
            "有客来今雨，夸予迈古风。",
            "幽情倾不竭，渺渺碧云东。"
        ],
        "notes": "",
        "id": "cde6a8554495bfb62c12944880c2be5c"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "恭进明堂大礼庆成诗",
        "preface": "",
        "paragraphs": [
            "巨典崇邦祀，精禋展国阳。",
            "泰元神授䇲，癸亥日宣光。",
            "艺祖郊天始，高皇受命长。",
            "后庚基再造，先甲迓殊祥。",
            "率育歌时夏，仪刑咏我将。",
            "天街澄析木，农扈庆金穰。",
            "筑塞惩獯鬻，梯山谢越裳。",
            "宗祈严美报，亲享荐嘉尝。",
            "周士咸奔走，尧民共颂扬。",
            "青冥收夕雨，华耀炳朝阳。",
            "月御金波穆，星流珠幄黄。",
            "九重纷羽卫，十二驾龙骧。",
            "𫓶玉琳琅展，轩朱磬管锵。",
            "时行肃天步，安坐集神鴹。",
            "圣孝昭初祼，元良俨贰觞。",
            "旗常森妸娜，黼黻罢周张。",
            "柴燄千灵堕，兰膏百末香。",
            "金鸡初日丽，丹凤德风翔。",
            "薄海干施博，垂云解泽滂。",
            "批周仍蹋晋，蹴汉亦超唐。",
            "臣浅来蓬户，君仁点玉堂。",
            "恩书容稿进，嘉颂媿辞荒。",
            "有道帝能享，难谌圣敢康。",
            "畏威勤夙夜，万寿祝君王。"
        ],
        "notes": "",
        "id": "e26aa04420ac9490da0cc928373ff069"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "恭和御制诗  其一",
        "preface": "",
        "paragraphs": [
            "圣作巍巍泰华高，淋漓赐笔洒春膏。",
            "奎文河汉天垂象，藻思波澜海驾鼇。",
            "淳化罕逢休叹昉，大中亲遇不夸绹。",
            "骊珠数十光盈把，何啻春秋一字褒。"
        ],
        "notes": "",
        "id": "b46f87dcd761f114dad38c43c58982b8"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "恭和御制诗  其二",
        "preface": "",
        "paragraphs": [
            "直庐峻在九霄高，雨露恩光切仰膏。",
            "夜炬恩浓超赐锦，春船思涩怯提鼇。",
            "日砖有影占花隠，风铎无声引索绹。",
            "昭代崇儒逢圣主，小臣待诏愧王褒。"
        ],
        "notes": "",
        "id": "afcbe317f855fe0d8493adfdfc2bce74"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "恭和御制赐进士韵",
        "preface": "",
        "paragraphs": [
            "熈朝道化聿求成，龙衮天临策俊英。",
            "清问详延敷廼听，嘉犹入告底于行。",
            "尧章焜燿欣承渥，汤训丁宁戒近名。",
            "圣主得贤功烈盛，小臣稽首愿升平。"
        ],
        "notes": "",
        "id": "612911a417d1af2d0b46e118e7da2706"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "御书道山堂次林竹溪韵",
        "preface": "",
        "paragraphs": [
            "芒玉平云玺印红，洛龟图画五三隆。",
            "壁奎星聚来时彦，河汉天垂仰化工。",
            "文治正应淳化似，恩华重与绍兴同。",
            "何须飞白人人赐，始悟君王欲教忠。"
        ],
        "notes": "",
        "id": "91f4f825a5410c25594d6c88d422c040"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "十月二十日客有言儒学事感而有赋",
        "preface": "",
        "paragraphs": [
            "大中之后建隆前，鱼烂瓜分且百年。",
            "地辟天开崇帝学，河辉斗灿动星躔。",
            "千龄必反人弘道，一念潜通圣即天。",
            "叹息斯文今有幸，昭昭奎运岂徒然。"
        ],
        "notes": "",
        "id": "9d2bc62df76ddd08acbd1176b77438fd"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "和南塘叔赏芙蓉韵",
        "preface": "",
        "paragraphs": [
            "自携败册小窗开，三十头颅四十来。",
            "闲日诗书真足味，薰天富贵只飞灰。",
            "怜渠每吸醋三斗，输我清余水一杯。",
            "何似山翁醉花下，安排笾豆洗樽罍。"
        ],
        "notes": "",
        "id": "d0f53ee6bcee3ab9bb1aea2d57a6b322"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "双鹤",
        "preface": "",
        "paragraphs": [
            "荒塘水竭只蹄涔，双鹤翩然啄午阴。",
            "此纵有鱼应渴死，不濡其咮漫窥临。",
            "病鸱尚畏泥坑辱，宿鸟常虞矰缴侵。",
            "何似舂锄甘寂寞，一滩藻荇立清深。"
        ],
        "notes": "",
        "id": "4bbea078c79a28ab2a83481f529220cc"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "送建康知录操襟兄",
        "preface": "",
        "paragraphs": [
            "虎鞯尚落诸贤后，鴈塔谁知几榜前。",
            "尽向心田宽地步，却将官职信天缘。",
            "难忘旧日钟山阁，易趁东风上水船。",
            "王谢诸人英烈在，问今何策可筹边。"
        ],
        "notes": "",
        "id": "ed5ed5c8caf4682178c5ce41a6078aa3"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "送汤东涧出守南剑州  其一",
        "preface": "",
        "paragraphs": [
            "掉头不肯住清都，勇趁秋风乞左符。",
            "大论峥嵘耸廊庙，雅怀磊落胜江湖。",
            "丹心岂不恋明主，清节还能立懦夫。",
            "正是商山访鸿鹄，归来羽翼莫踟蹰。"
        ],
        "notes": "",
        "id": "c90352d41a2cb00fccf27eeb4a0be478"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "送汤东涧出守南剑州  其二",
        "preface": "",
        "paragraphs": [
            "七聚名藩亦甚都，龙津剑气正扶舆。",
            "斯文孰是南夫子，此地重逢行秘书。",
            "忠爱平生在宗社，叹愁肯使到田闾。",
            "黄花粲粲牵归兴，岁晚江空一怅如。"
        ],
        "notes": "",
        "id": "9cd2489e56a39e982b637ad243312f8b"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "秘省和刘左司韵",
        "preface": "",
        "paragraphs": [
            "三年三揖壁奎星，当日曾登著作庭。",
            "大雅重逢君子聚，斯文还属圣人兴。",
            "倚天延阁缘云上，拔地方壶历级升。",
            "自别青藜仙分隔，借书独对短檠灯。"
        ],
        "notes": "",
        "id": "6bc85d5a97b6dbb1eab34cf373101d6f"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "病中修实录",
        "preface": "",
        "paragraphs": [
            "明圣当阳四十春，十年供奉感孤臣。",
            "云龙幄幙天容迩，河汉篇章帝墨新。",
            "正始遗音危绝缕，贞元旧曲恸沾巾。",
            "焚膏痛记乌号旦，目断稽山欲叫旻。"
        ],
        "notes": "",
        "id": "9ebb6ac15f6948a9b4e1aa29bb37ae28"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "秋雨叹",
        "preface": "",
        "paragraphs": [
            "夜夜黄昏雨打窗，愁霖久矣晦明阳。",
            "天公一怒四山黑，田父三吁百亩黄。",
            "禾黍油油生有耳，芭蕉点点断无肠。",
            "病身更与儿俱懒，墙角全抛风露凉。"
        ],
        "notes": "",
        "id": "9c7be8a20608faf465395e6e2a495f25"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "久雨遣饷王新班",
        "preface": "",
        "paragraphs": [
            "舍南舍北水漫漫，乍霁仍阴暖复寒。",
            "石补色天原有漏，泥污后土不曾干。",
            "龙蛇起陆生光怪，鸾凤翀霄怯羽翰。",
            "聊复盘餐饷桑户，可能藜杖过苏端。"
        ],
        "notes": "",
        "id": "73914de7a76375ee751716b8b70fdf81"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "十月望日泛舟鹅塘感坡翁后赤壁赋有作",
        "preface": "",
        "paragraphs": [
            "浮浮短艇水风微，一枕清溪遶曲崎。",
            "篷底镕金斜日碎，天边散绮暮霞飞。",
            "霜凝水落黄泥坂，月小山高赤壁矶。",
            "等是初冬一风景，感今怀昔自歔欷。"
        ],
        "notes": "",
        "id": "c7b4e6adff9d347e6fa9e57fde46b0f0"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "二儿就试",
        "preface": "",
        "paragraphs": [
            "老病吾今业已衰，已还魏笏尚支颐。",
            "祝儿指日传金榜，怀我当年别玉墀。",
            "殿陛详延方吁俊，江湖空旷剧忧时。",
            "此行蹇谔论邦国，莫为区区杏苑诗。"
        ],
        "notes": "",
        "id": "57d85ada4614ff3b3ee62021493e308a"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "后中秋",
        "preface": "",
        "paragraphs": [
            "金风吹彻玉箫寒，志士悲秋思万端。",
            "千古凄凉更余闰，百年圆缺又重看。",
            "清辉照胆浑无寐，苍昊催人自鲜欢。",
            "斗酒属公今夜看，只亏些子莫长叹。"
        ],
        "notes": "",
        "id": "ab6ae3db3c2295a04591ae2199773777"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "次吴园亲友韵",
        "preface": "",
        "paragraphs": [
            "乞得危身百尺竿，冥心晦息掩柴关。",
            "自寻别墅开荒径，忽见高轩厌辔环。",
            "海宇泬寥黄鹄举，风涛浩荡白鸥闲。",
            "剑花落尽长堤圮，叹息英雄隠此山。"
        ],
        "notes": "",
        "id": "4804d0a193f504a7f84ef3b2168cfb23"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "癸酉春暮钟信甫寄诗次其韵  其一",
        "preface": "",
        "paragraphs": [
            "深闭柴门水竹村，是非荣辱总忘言。",
            "舍生只惧本心失，犯患谁知尊足存。",
            "居士病来惟卧室，翟公客去莫书门。",
            "人心日月无今古，世道何曾顷刻昏。"
        ],
        "notes": "",
        "id": "401a11176b0b0f49a77a119f43ebc045"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "癸酉春暮钟信甫寄诗次其韵  其二",
        "preface": "",
        "paragraphs": [
            "精诚可使岳云开，浊世狂澜挽不回。",
            "苍狗白衣从物变，青山流水唤人来。",
            "交游莫作宣明面，气燄终成内史灰。",
            "我有长波一归艇，枕书春睡兴悠哉。"
        ],
        "notes": "",
        "id": "94853599f8179a49830524ac73fd611d"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "次胡玉叟韵",
        "preface": "",
        "paragraphs": [
            "莫学前人索送诗，我无姱节可提撕。",
            "忍听世上新翻曲，堪笑山中老古锥。",
            "人境炎凉过驹隙，天边日夜走蟾规。",
            "穷阎又度纯坤月，谁识初阳变一奇。"
        ],
        "notes": "",
        "id": "9589b9983e44456eecdf137673411819"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "和许伯修韵",
        "preface": "",
        "paragraphs": [
            "秋风孤愤只心知，接得诗筒为色怡。",
            "句眼独参成佛后，吟肩耸彻欲仙时。",
            "俗衰竞觅胡奴饱，节在何妨臣朔饥。",
            "此话只今谁举似，趋时言语正如巵。"
        ],
        "notes": "",
        "id": "8f24ad6f9fc73647307e2bf762c317d6"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "夜病",
        "preface": "",
        "paragraphs": [
            "幻身危抱十年病，青眼俄成一旦昏。",
            "夜席何常卧尊者，晨炊不拟饭王孙。",
            "蜗涎有几春潮涌，鸡唱无凭晓日暾。",
            "惟有阿枢痴不去，几回惊起问家尊。"
        ],
        "notes": "",
        "id": "0b0aab1721787ad1754e2b5e952fd63b"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "游荷溪西禅寺",
        "preface": "",
        "paragraphs": [
            "髣髴招提寄远村，缁郎草草佛灯昏。",
            "水将绿遶萦如带，山送青来列在门。",
            "句里风骚耆旧远，胸中丘壑典刑存。",
            "满怀孤愤几株石，欲起当年两达尊。"
        ],
        "notes": "",
        "id": "e0833f2254a59ec9c0164c2872d6d46d"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "三月初四夜宿僧庐",
        "preface": "",
        "paragraphs": [
            "风雨萧萧夜未央，呼童襥被宿僧房。",
            "无肠可断啼鹃苦，有喙皆鸣吠蛤忙。",
            "七岁遗孤今老大，百年远忌足悲伤。",
            "司晨唤起窗全曙，归命清都炷瓣香。"
        ],
        "notes": "",
        "id": "9e5c7a26bb081d27cad0cc846da0e4e8"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "次费洁堂韵",
        "preface": "",
        "paragraphs": [
            "谁翻溟渤倒天瓢，大地山河等呴漂。",
            "九陌扬尘京路暗，一声鸣鵙楚魂招。",
            "归心猛折湖边柳，活计频寻江上苗。",
            "回首神皋双泪落，孤烟斜日短长桥。"
        ],
        "notes": "",
        "id": "911db7493480072e171a0bbfdee70af4"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "三月初五日先秘阁忌",
        "preface": "",
        "paragraphs": [
            "鸟啼花落暮春天，一遇斯晨一泫然。",
            "旧业岂无书可读，遗言犹有石堪传。",
            "孝思不碍飞遐想，忠愤何由竭报缘。",
            "庙社已同缨绂尽，尊尧千古忆陈编。"
        ],
        "notes": "",
        "id": "a5eeb897ba349733ed24e247151ef247"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "秋谒屺瞻墓",
        "preface": "",
        "paragraphs": [
            "了知五十六年非，何处空山叫阿𡝠。",
            "斗酒只鸡双泪落，荒林宿莽九原悲。",
            "黄花委地伤徂岁，青笋迎船忆旧时。",
            "庐下夜来霜屦冷，袜材持送懒残师。"
        ],
        "notes": "",
        "id": "0a07e9f6a99c5aacefc09601a991b983"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "次韵李竹坞怀古",
        "preface": "",
        "paragraphs": [
            "宝箓炎图未百年，神徂圣伏一凄然。",
            "征先生起淹中礼，与老人期圯上编。",
            "柯烂不惊人换世，瓢空独乐士希贤。",
            "昌黎愤世犹稽古，难拗何妨只自鞭。"
        ],
        "notes": "",
        "id": "3fef1aabf9ea108160cac3e48674a5ce"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "拜屺瞻墓有感",
        "preface": "",
        "paragraphs": [
            "我走金塘十五年，新年六十意凄然。",
            "扶藜策蹇趋庐下，洗盏将雏拜影前。",
            "蠹化不妨松饮露，凤栖犹拟柏参天。",
            "微吟缓步沧江晚，一抹青山落照边。"
        ],
        "notes": "",
        "id": "28c93131c11e1ec93c8c5035b5507ef1"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "我辈小年端午给假蒲酒奉亲之外日游村田间致足乐也今老矣竹坞老友近馆授徒逢此小熟奉一酌道旧且有感于并汾旧事云",
        "preface": "",
        "paragraphs": [
            "香罗细葛端阳节，绛帐青衿少小时。",
            "曩以弹丸俘晋孽，今于筒黍吊湘累。",
            "千年感旧慵开卷，一酌销忧强把巵。",
            "蒲酒少年供母后，村南村北恣游嬉。"
        ],
        "notes": "",
        "id": "01eacad88ffe883c32b1def25adf9f07"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "五月二十夜记梦",
        "preface": "",
        "paragraphs": [
            "生来不作浮名计，老去翻惊幽梦奇。",
            "宫黍不知哀九庙，廷麻犹听拜三师。",
            "睡昏拟草榻前疏，寤辟疑催牖下期。",
            "更把在前荣路看，痴翁说梦尽添痴。"
        ],
        "notes": "",
        "id": "b78020f32022d0b004e056242372fb11"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "德寿宫古松太上爱之尝持御香酾酒祠土神以祈屏蟊贼云时绍兴壬午思陵馘亮之岁也于今百二十年矣仆生六十年后而十月八日又思陵上仙之晨感而有赋  其一",
        "preface": "",
        "paragraphs": [
            "六龙亲御奠神州，甲子如今甫再周。",
            "百世尚瞻虞帝祀，五传遽抱杞天忧。",
            "臣民莫废瓜华敬，今古长悲禾黍秋。",
            "叹息余生孤露甚，门弧弓棘总成愁。"
        ],
        "notes": "",
        "id": "0fa58ccd83901fa5164a0736f5ff5f3b"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "德寿宫古松太上爱之尝持御香酾酒祠土神以祈屏蟊贼云时绍兴壬午思陵馘亮之岁也于今百二十年矣仆生六十年后而十月八日又思陵上仙之晨感而有赋  其二",
        "preface": "",
        "paragraphs": [
            "南来天马总辛勤，内禅经今历再壬。",
            "复汉赤符还旧宇，法尧黄屋本非心。",
            "思成门外衣冠尽，德寿宫前茨棘深。",
            "叹息余生孤露甚，匪莪彼黍涕淋淫。"
        ],
        "notes": "",
        "id": "4d8a4eda02c4b004cb353b29a164db15"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "又题德寿宫古松",
        "preface": "",
        "paragraphs": [
            "千岁堂堂十八公，雨膏露沐贮清风。",
            "龙吟高啸长身客，蠹化低摧秃鬓翁。",
            "谁谓蚍蜉能撼树，不堪蟊贼欲蟠空。",
            "御香洒酒荒荆棘，肠断孤臣泣寿宫。"
        ],
        "notes": "",
        "id": "045b48ed54a0ec47f8de380b17fdad01"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "与三儿涉穰田渡车中读朱忠靖中兴事实有感",
        "preface": "",
        "paragraphs": [
            "骚情长爱重阳近，客路归迟夕照西。",
            "举目山河秋寂寂，满城风雨晚凄凄。",
            "老思旧隠盟鸥社，寒涉深流信马蹄。",
            "凭轼试看炎绍录，空嗟语石与天齐。"
        ],
        "notes": "",
        "id": "8b841dc4cffa34184b612768eb137ee4"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "十月八日有感",
        "preface": "",
        "paragraphs": [
            "日来天马愤挥戈，直为当年斧画河。",
            "万炬莲灯照鲸海，一杯麦饭渡滹沱。",
            "思陵录上哀荣极，德寿宫前耆旧多。",
            "忍把原碑参叶记，江头石刻懒摩挲。"
        ],
        "notes": "",
        "id": "bdf35b4447c065b1cae4cb69921f6211"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "十月二十日有感",
        "preface": "",
        "paragraphs": [
            "精一危微尚赘辞，只须三语好为之。",
            "风清月白此良夜，雪暗云昏彼一时。",
            "玉斧照廊开嗣圣，金縢纳册付宫姬。",
            "思成门外荒荆棘，惆怅何人失令规。"
        ],
        "notes": "",
        "id": "899a70b1f3f0587e996e0b2f86691f24"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "外孙朱饶归吴兴",
        "preface": "",
        "paragraphs": [
            "出门一别行千里，闭户归休读五车。",
            "天路尘冥车服骥，世科墨湿字翻鸦。",
            "绣绷尚忆春晖报，云舍无令暮霭遮。",
            "晚岁饰巾吾待尽，高空摩翮汝横斜。"
        ],
        "notes": "",
        "id": "99421725a05805c30d50a606657eac98"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "七夕雨中饮客",
        "preface": "",
        "paragraphs": [
            "羁怀病思不禁秋，又报西风大火流。",
            "梧叶未凋高树翠，薇花不厌小山幽。",
            "燕鸿来往书生老，禾黍高低故国愁。",
            "志士悲秋宁复尔，楼头罇酒漫销忧。"
        ],
        "notes": "",
        "id": "a41fb1de8b8d8811ea033f4a307c5433"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "十月二十日感旧",
        "preface": "",
        "paragraphs": [
            "九衢灯火閙嘈嘈，斗柄低昂列宿高。",
            "漏箭声沉金锁彻，纱笼影避贵官豪。",
            "乌号望帝穷霄壤，鱼烂遗民沸海涛。",
            "三百五年风雪夕，孤臣白首卧林臯。"
        ],
        "notes": "",
        "id": "2ea64a851e46832a3397ad8613772f21"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "正月四日",
        "preface": "",
        "paragraphs": [
            "皇厌纷拏五季余，万兵朝遣暮还都。",
            "虎头预卜清明旦，鼇足重开混一区。",
            "天下归仁吾有道，日中为市尔无虞。",
            "孤臣白首怀佳节，奠桂焚兰泪与俱。"
        ],
        "notes": "",
        "id": "709e938db067aee8ce431c62e2dee6fa"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "次张龙山韵反骚",
        "preface": "",
        "paragraphs": [
            "雪柏霜松自有神，冲风槁叶故难禁。",
            "云间已閟贞元曲，岁晚谁闻正始音。",
            "天地有穷归幻化，圣贤无命亦山林。",
            "愁来又把离骚读，长夜悠悠慷慨吟。"
        ],
        "notes": "",
        "id": "cd5a2f84839e342eca83faf23b3c1ff5"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "冬至",
        "preface": "",
        "paragraphs": [
            "山寒律琯又飞灰，万壑松风冬起雷。",
            "风景不殊云黯淡，雪霜初霁日徘徊。",
            "无人献袜抛尘屦，有客传觞酦冻醅。",
            "天地不教阳德尽，韦编曾叩伏羲来。"
        ],
        "notes": "",
        "id": "1f45af7aadda45b63735a85cc3940c73"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "次韵洁堂别岁",
        "preface": "",
        "paragraphs": [
            "月底南枝插屋椽，无人共赏祇凋年。",
            "我慙王氏青毡旧，君效坡翁白鹤迁。",
            "小隠未荒存菊径，独清难涴出山泉。",
            "归时好待春江涨，稳泛轻舟一叶莲。"
        ],
        "notes": "",
        "id": "2a5c8197298d927be7da7f7cb1f24432"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "用洁堂韵赠徐清溪祷雨",
        "preface": "",
        "paragraphs": [
            "怒起乖龙变蛰雷，神翁此手更神哉。",
            "老天于物何尝病，旧雨如人自不来。",
            "彼稷之苗余滞穗，我行其野绝纤埃。",
            "方平狡狯犹余事，聊慰饥农取大咍。"
        ],
        "notes": "",
        "id": "e0500865bbfec062de8861c185d138ca"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "得熊静程主簿书且诲以二父庚甲用旧韵奉寄",
        "preface": "",
        "paragraphs": [
            "负米无亲不忍尝，谁为故老在邻墙。",
            "百年宁复知耆旧，六甲犹能记岁阳。",
            "襟佩书生联讲席，鼓旗骚将角名场。",
            "斯文未敢荒先绪，白首遗孤腼最良。"
        ],
        "notes": "",
        "id": "3240fdfac0aca6752c2d7f06a09876f7"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "苦雨",
        "preface": "",
        "paragraphs": [
            "倦夜抛书病不禁，投床无寐雨涔涔。",
            "长潸旧国山河泪，细滴孤臣禾黍心。",
            "狂象蹋池喧泞淖，饥鸦谋稻怆淋淫。",
            "天公老手须斟酌，次第龙分正望霖。"
        ],
        "notes": "",
        "id": "58ea495844e80f5c82ec65dde5c4bff8"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "谢毛子文见寿",
        "preface": "",
        "paragraphs": [
            "编排老朽我为魁，绿鬓朱颜可得回。",
            "周雅辍吟悲顾复，楚骚长叹诵恢台。",
            "鸿飞灭没孤身在，燕逐炎凉几客来。",
            "苜宿黎祁汤餠供，一浇眊矂强持杯。"
        ],
        "notes": "",
        "id": "36aab10b714c49d03243dc158489c90b"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "次韵朱婿实甫见寿",
        "preface": "",
        "paragraphs": [
            "南华参透解天刑，夜夜心香祷玉衡。",
            "紫盖十年违帝阙，青山九琐梦云京。",
            "缁郎宁忍忘天祐，白傅空令羡普明。",
            "人以寿欢臣以戚，孤怀借酒为浇平。"
        ],
        "notes": "",
        "id": "6772039e0c86ebe59f044c464941c7fe"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "观鱼车渡溪",
        "preface": "",
        "paragraphs": [
            "如带溪流拍两崖，投泥贾客竞喧豗。",
            "只轮自力掀诸淖，断岸先登陟彼嵬。",
            "江水斗升宁汝活，岸旁车马为渠来。",
            "老夫自取鲸鲵戮，掩鼻沙丘未足哀。"
        ],
        "notes": "",
        "id": "c5fa13bfbca6c55006a0bd75ceb638ab"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "北平家传成  其一",
        "preface": "",
        "paragraphs": [
            "三百年间事屡危，降之人杰岂中衰。",
            "巍巍祖烈将千岁，赫赫元功彼一时。",
            "起义堂碑云汉丽，凌烟阁像日星垂。",
            "藏山自纂前朝史，付与云礽百代知。"
        ],
        "notes": "",
        "id": "6834da1c6196d6310cb5cb288e704acc"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "北平家传成  其二",
        "preface": "",
        "paragraphs": [
            "选将初年起范阳，和戎晚节误平凉。",
            "大功宜受春秋责，盛毁何能日月伤。",
            "文士谈兵多谬误，兰台作史漫裁量。",
            "折衷自有成书在，公论从知千岁长。"
        ],
        "notes": "",
        "id": "6b776b46f34424c8b34a790fa3c0bc17"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "北平家传成  其三",
        "preface": "",
        "paragraphs": [
            "彼美人兮无古今，挑灯勘史夜沉沉。",
            "昌唐无复浯溪颂，哀郢常多楚泽吟。",
            "麟获自伤王迹息，鹃啼谁念帝魂深。",
            "祇今莫唱贞元曲，但忆曾闻正始音。"
        ],
        "notes": "",
        "id": "b4906dbc9f8d357991306b22ed33dbdd"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "饯朱婿",
        "preface": "",
        "paragraphs": [
            "哀郢那能拾穗歌，卧陶谁复杖藜过。",
            "白头老我已如此，青眼看君余几何。",
            "风雨夜吟蛩满砌，云山寒影鴈横坡。",
            "暮年亲友临分苦，小酌村醪借脸酡。"
        ],
        "notes": "",
        "id": "e81c83c2d5d8e57a1c8810551c29f4b1"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "屺瞻拜墓  其一",
        "preface": "",
        "paragraphs": [
            "老诵劬劳易感伤，一年一度拜金塘。",
            "食莲正忆慈颜远，毁璧新增苦泪滂。",
            "松蠹穹林成秃帚，草荒高冢蔽幽篁。",
            "山哀浦思愁余极，阵阵溪风叶叶黄。"
        ],
        "notes": "",
        "id": "8b28089ff68a6480bcaee2e47b0f0d40"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "屺瞻拜墓  其二",
        "preface": "",
        "paragraphs": [
            "假汝稀年只八年，争教老境不凄然。",
            "青山慈母已黄壤，绿鬓中男余白颠。",
            "天外群鸿随灭没，云间孤鹤自蹁跹。",
            "共携斗酒浇坟土，衰泪何由滴到泉。"
        ],
        "notes": "",
        "id": "6dfc0c67c75fa2bdbec64bd64b607a36"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "宿屺瞻夜赋  其一",
        "preface": "",
        "paragraphs": [
            "咿轧篮舆度晓岑，抚今怀昔泪淋淫。",
            "蓼莪老去仍追诵，常棣新来又废吟。",
            "有恨台瓜随蔓尽，无情涧藻与波沉。",
            "僧窗月苦夜无寐，莫咏儿寒动母心。"
        ],
        "notes": "",
        "id": "61cf4fad18cf1e925fe0ca3e83675ca2"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "宿屺瞻夜赋  其二",
        "preface": "",
        "paragraphs": [
            "六十年前我已孤，婴儿抱母泣呱呱。",
            "昊天罔极幽明隔，良月就盈今昔殊。",
            "云塞断行悲独鴈，风林反哺感群乌。",
            "澄江只似洹河水，一碧寒泓照白须。"
        ],
        "notes": "",
        "id": "2d6ddd8f2d585503a9a78c1a7dbbb398"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "过屺瞻墓",
        "preface": "",
        "paragraphs": [
            "白发苍颜六十三，年年拜母忆中男。",
            "云归别岫山呈碧，江抱寒汀水染蓝。",
            "草报春晖天罔极，树随人老我何堪。",
            "荐余煮茗清泉供，泪泫余潸酒不酣。"
        ],
        "notes": "",
        "id": "a4b23ab65bf5c14d76257de0a629525a"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "屺瞻道中  其一",
        "preface": "",
        "paragraphs": [
            "蓐食需明出远村，笋舆咿轧睡昏昏。",
            "禾麻丰岁云连亩，风露高秋水落痕。",
            "清晓跨鞍儿从父，当年戏彩母怜孙。",
            "白头老病松楸隔，一望云飞一断魂。"
        ],
        "notes": "",
        "id": "c5645416502d5f36e986a3d0465bad04"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "屺瞻道中  其二",
        "preface": "",
        "paragraphs": [
            "波粼粼处浅溪沙，渔屋低迷舴艋家。",
            "地老天荒原野静，江空岁晚水云赊。",
            "淤泥日课黄金粟，清泚时吹白浪花。",
            "漫喜时丰阡陌里，豚蹄行矣祝污邪。"
        ],
        "notes": "",
        "id": "2ab2485d5833c86902ee17808744f532"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "山中对紫薇花书感",
        "preface": "",
        "paragraphs": [
            "轻盈插向胆瓶中，看到山林禁籞同。",
            "阁下天葩秋月黯，楼头奎画晓云空。",
            "高攀玉树扶斑白，静扫苍苔拾堕红。",
            "三十年前天上梦，老来无泪洒西风。"
        ],
        "notes": "",
        "id": "c1153b1c923dc4395f4728adff510c4d"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "次许表兄韵",
        "preface": "",
        "paragraphs": [
            "物换星移一慨然，天荒地老断鼇前。",
            "岂无志士王官谷，亦有飞仙太华巅。",
            "我若加三逢本命，君今过一渐稀年。",
            "两人中表俱头白，蜀餽才堪几幅笺。"
        ],
        "notes": "",
        "id": "49d04d595d018863cb6e7af0029a6e1b"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "次龙山韵  其一",
        "preface": "",
        "paragraphs": [
            "新来霄汉冥鸿客，旧日风云振鹭行。",
            "脱下戏衫优便散，惊回客枕梦何长。",
            "莫将吴蜀分岐路，政把乾坤作醉乡。",
            "惟有葵倾心不死，清魂几到殿中央。"
        ],
        "notes": "",
        "id": "c7e7d20444f2326bd0082833864e28a3"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "次龙山韵  其二",
        "preface": "",
        "paragraphs": [
            "窗间莫问唤祁嘉，望断宗周黍稷华。",
            "斗帐高眠聊避客，深衣暂到漫为家。",
            "我怀荒草同元亮，君悼空弦谢伯牙。",
            "老矣悲欢总无奈，仙书频读览荒遐。"
        ],
        "notes": "",
        "id": "3708095e04ed40e3dc95e3582d712be0"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "拜饯修史大著吏部使浙西",
        "preface": "",
        "paragraphs": [
            "高怀岂必薄昆仑，揽辔登车意自欣。",
            "周太史官惭著我，汉常平使喜推君。",
            "庐山向已高千仞，野水从今宽一分。",
            "□□鹔鹴裘供□，□□□□更纷纷。"
        ],
        "notes": "",
        "id": "49ae0f00b9e0ee93a1179b09ccc338f5"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "仰和皇太子殿下明禋庆成诗韵  其一",
        "preface": "",
        "paragraphs": [
            "圣主精禋格，明廷对月深。",
            "元良赞宸极，盛德享天心。"
        ],
        "notes": "",
        "id": "a232bad78262b007145ad455928bba10"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "仰和皇太子殿下明禋庆成诗韵  其二",
        "preface": "",
        "paragraphs": [
            "夕宿犹疎雨，昕朝覩大明。",
            "重光符景贶，熈事庆升平。"
        ],
        "notes": "",
        "id": "a15ba8f124cfb5db114f40ee1488a178"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "仰和皇太子殿下明禋庆成诗韵  其三",
        "preface": "",
        "paragraphs": [
            "鸣銮回紫禁，步玉捧宸旒。",
            "肆眚遵虞典，欢传十二州。"
        ],
        "notes": "",
        "id": "fcc6fcefd79b6c4e731dcbf86abba689"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "用清秋鹤发翁韵赋小书招洁堂  其一",
        "preface": "",
        "paragraphs": [
            "幽居抱孤明，怀古思旧京。",
            "渴望宝连山，老桂不胜清。"
        ],
        "notes": "",
        "id": "190684fc473064978fd49d53955df244"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "用清秋鹤发翁韵赋小书招洁堂  其二",
        "preface": "",
        "paragraphs": [
            "月照窗炯炯，虫鸣室幽幽。",
            "策杖柴门晓，菰蒲半沼秋。"
        ],
        "notes": "",
        "id": "f67addc7198d538e5455c5aeaf571b2e"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "用清秋鹤发翁韵赋小书招洁堂  其三",
        "preface": "",
        "paragraphs": [
            "火中寒暑退，造物其犹醵。",
            "老身不茧蚕，清夜独警鹤。"
        ],
        "notes": "",
        "id": "c5f6b8ddfa27c594bbe51a92b6f8f65c"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "用清秋鹤发翁韵赋小书招洁堂  其四",
        "preface": "",
        "paragraphs": [
            "老蟾明孤心，凉飚苏病骨。",
            "保此中夜存，微阳有毫发。"
        ],
        "notes": "",
        "id": "362ffd016052ca835cc9bc59cf604685"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "用清秋鹤发翁韵赋小书招洁堂  其五",
        "preface": "",
        "paragraphs": [
            "庭草无言绿，林花取意红。",
            "因之酌茅柴，招唤西邻翁。"
        ],
        "notes": "",
        "id": "674b6c65a5ef866445b630d95b62d503"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "和洁堂见寿十章  其一",
        "preface": "",
        "paragraphs": [
            "老色上尺宅，灵气亏三田。",
            "怀我长房翁，授汝鸡犬仙。"
        ],
        "notes": "",
        "id": "b8af18432f55bde822a839f2fbd2b013"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "和洁堂见寿十章  其二",
        "preface": "",
        "paragraphs": [
            "早知无廊庙，胡不素丘园。",
            "挥手谢世氛，保此中夜存。"
        ],
        "notes": "",
        "id": "8a77f825586f3cbc86d4b368beeb7741"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "和洁堂见寿十章  其三",
        "preface": "",
        "paragraphs": [
            "我生嘉定间，宝运稽炎隆。",
            "当时贡珍祥，今日泣麟穷。"
        ],
        "notes": "",
        "id": "53298871b9b12e8028519f13db97638e"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "和洁堂见寿十章  其四",
        "preface": "",
        "paragraphs": [
            "风雨倾燕巢，波涛涨鲸海。",
            "茅簷得此生，其谁为尔宰。"
        ],
        "notes": "",
        "id": "1c58ead48187ff45899944e1a2ac0f3c"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "和洁堂见寿十章  其五",
        "preface": "",
        "paragraphs": [
            "大冬严寒至，病骨裹粗纩。",
            "羸然祝鸡翁，不识山中相。"
        ],
        "notes": "",
        "id": "32ac0bff2a83e6c1992ee9b59aa10afc"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "和洁堂见寿十章  其六",
        "preface": "",
        "paragraphs": [
            "琅琅金薤篇，慰此暮年癯。",
            "诵我征咎赋，夸君摘句图。"
        ],
        "notes": "",
        "id": "8736346ec38e730d20156bfd0e9a045f"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "和洁堂见寿十章  其七",
        "preface": "",
        "paragraphs": [
            "丧乱属何辜，𬣙𬣙者谁子。",
            "生来乏远猷，死去忧良史。"
        ],
        "notes": "",
        "id": "cae08c345e6d021b21da5c3adb415825"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "和洁堂见寿十章  其八",
        "preface": "",
        "paragraphs": [
            "道义挹亲仁，诗书仰邻富。",
            "翠蓬羞排门，骊珠惊满袖。"
        ],
        "notes": "",
        "id": "87b3b8510ed1437efc2dd42892506d7a"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "和洁堂见寿十章  其九",
        "preface": "",
        "paragraphs": [
            "山哀兮浦思，月诸兮日居。",
            "伊谁百岁期，迟汝十年书。"
        ],
        "notes": "",
        "id": "0f8aa9020e04f87577c5597d8d74f1d6"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "和洁堂见寿十章  其一○",
        "preface": "",
        "paragraphs": [
            "祝公千龄寿，小我五月生。",
            "如何山林槁，得并江汉英。"
        ],
        "notes": "",
        "id": "f48f472f155c3b98d84428ae60906061"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "赠张君  其一",
        "preface": "",
        "paragraphs": [
            "世间草隶是云礽，汲冢深埋唤不譍。",
            "五百年间徐骑省，一千年后李阳冰。"
        ],
        "notes": "",
        "id": "452c7cbff351bb2daf1010eb418a50d8"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "赠张君  其二",
        "preface": "",
        "paragraphs": [
            "人生识字忧患始，底用区区更出奇。",
            "我欲扫空闲笔墨，只凭老腕把锄犂。"
        ],
        "notes": "",
        "id": "d98855ea86e63abc1cea68e956b75d90"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "赠铁面王说易",
        "preface": "",
        "paragraphs": [
            "春风吹袂过溪塘，有客来称铁面郎。",
            "今代贵人甘软媚，可能肮脏倚门墙。"
        ],
        "notes": "",
        "id": "63f1692945df6bdda0de7f9d7a22047d"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "京邸漫题",
        "preface": "",
        "paragraphs": [
            "不遑将母兄嗟弟，无以为家尔与余。",
            "独坐小楼风雨急，江南岁晚鴈何如。"
        ],
        "notes": "",
        "id": "775dc076e1a88a8968ffbba0ec5cfb47"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "赠彭瀛洲",
        "preface": "",
        "paragraphs": [
            "芸香茗供尽清流，十八仙人忆旧游。",
            "要是山中好风月，年来无梦到瀛洲。"
        ],
        "notes": "",
        "id": "63d0cdf2ac5d79b50076f77789b68831"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "示程介夫  其一",
        "preface": "",
        "paragraphs": [
            "流年何必共君参，九琐青山老一庵。",
            "试检乐天诗集看，明年半百又加三。"
        ],
        "notes": "",
        "id": "3b3666ac16518e64c0fa1d3b459663b1"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "示程介夫  其二",
        "preface": "",
        "paragraphs": [
            "羊肠路险百千转，云梦胸吞八九宽。",
            "豆饭芋羹才足欲，水边林下即心安。"
        ],
        "notes": "",
        "id": "0fd3152ccc5865a08b3a89632d4ba67a"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "迎新仓守曾悦心道间偶赋",
        "preface": "",
        "paragraphs": [
            "黄旗红帜走踆踆，晓出𬮱阇奔迓新。",
            "车盖如云骑如水，山头牛背有闲人。"
        ],
        "notes": "",
        "id": "3d99fe942fb8e289eff10e74a9d585b8"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "题张氏勤有堂",
        "preface": "",
        "paragraphs": [
            "世间义理尽无涯，桃李春风总一家。",
            "最恨一般浮浅学，卖花担上漫看花。"
        ],
        "notes": "",
        "id": "e76c90c69e7fdb2e03bb45d162a40d7f"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "题赵君画竹",
        "preface": "",
        "paragraphs": [
            "霜竿操尚特幽奇，直节端如正士姿。",
            "高拂九霄无曲处，古来惟有老天知。"
        ],
        "notes": "",
        "id": "f043922399f12092c361e3722c3448e3"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "八月十四日记梦",
        "preface": "",
        "paragraphs": [
            "断鼇立极有前闻，鬰鬰昌陵颠蘗春。",
            "起自郇瑕形自著，晓然入梦匪纷纭。"
        ],
        "notes": "",
        "id": "5b821d409cb69bd708c4492d4d63ae46"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "吊柴道士",
        "preface": "",
        "paragraphs": [
            "老子犹龙不可亲，庄周与蝶孰为真。",
            "补还石鼎吟边句，飞作临臯梦里人。"
        ],
        "notes": "",
        "id": "4e8113f6d69098decd5ef05b0a8dc7ea"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "谢洁斋惠炉瓶  其一",
        "preface": "",
        "paragraphs": [
            "午梦惊残拨白灰，满盘云篆拂轻煤。",
            "金猊对舞轮囷吐，曾挹天香鼻观来。"
        ],
        "notes": "",
        "id": "594769154363dfe284d7d61a701a33b7"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "谢洁斋惠炉瓶  其二",
        "preface": "",
        "paragraphs": [
            "宴坐浑如槁木枝，罏烟瓶蕊小窗宜。",
            "书慵卷起闲今古，回向心源不动时。"
        ],
        "notes": "",
        "id": "8c5eacbb3d3cf0f7a0757b3eb2a2b494"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "带湖春树先和公手植也感而有赋  其一",
        "preface": "",
        "paragraphs": [
            "暗香疎影久凄迷，咫尺塘边丈尺泥。",
            "培植莫教阳德尽，看花踏雪过前堤。"
        ],
        "notes": "",
        "id": "0d7f0df750c32c2242bffc61a523f0c8"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "带湖春树先和公手植也感而有赋  其二",
        "preface": "",
        "paragraphs": [
            "老树今逾七十霜，冰魂玉骨自孤芳。",
            "大家扶起摧残后，此是吾家召伯棠。"
        ],
        "notes": "",
        "id": "9d9abcb54ce2a73f8195599d10682131"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "感二李",
        "preface": "",
        "paragraphs": [
            "渡海归来一炷香，八斋早欲卧僧房。",
            "平泉免向崖州死，博得生前万口羊。"
        ],
        "notes": "",
        "id": "644c62e6fa1f70654bac96aeac16d636"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "山中梅花  其一",
        "preface": "",
        "paragraphs": [
            "欲为山严作好歌，旧时挟册向山阿。",
            "我无缝雾裁云句，奈此层梯苏磴何。"
        ],
        "notes": "",
        "id": "2f48d3d45ac0f1d9df467b42455dc5b0"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "山中梅花  其二",
        "preface": "",
        "paragraphs": [
            "霜崖雪壁花千树，玉骨冰魂月一痕。",
            "芳洁不为尘土涴，琼英跕跕堕云根。"
        ],
        "notes": "",
        "id": "9c0e281b47b8d7b3d785e5ee77303993"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "洁堂惠菜餠次韵",
        "preface": "",
        "paragraphs": [
            "落花寒食漫从容，野摘堪供菜肚翁。",
            "一笑琅玕青满腹，红绫还忆旧家风。"
        ],
        "notes": "",
        "id": "defdf4ded05b783d0cc6fd4a4bed3fc3"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "纪梦",
        "preface": "",
        "paragraphs": [
            "白日青天一巨儒，清宵入梦忽蘧蘧。",
            "觉来猛省戊申疏，曾说中原乱易除。"
        ],
        "notes": "",
        "id": "60a94c17eeb3fa0793cbfe6a5208106e"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "赠刊字汤生德清",
        "preface": "",
        "paragraphs": [
            "岐阳雨渍镌功石，浯水苔昏颂德碑。",
            "渺渺昊天须有定，烦君椎凿待明时。"
        ],
        "notes": "",
        "id": "4db9e3fb5426a834ccf3b714524bea92"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "感时寄钟信甫",
        "preface": "",
        "paragraphs": [
            "子陵滩下立多时，鸥鹭悠悠自识机。",
            "春事都来无半月，一声𫛸鴂劝人归。"
        ],
        "notes": "",
        "id": "44e1724ebcfec778420965bfb246203a"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "纪梦",
        "preface": "",
        "paragraphs": [
            "夜梦嬉游到古陂，翻菱剥芡不知归。",
            "野田没膝泥三尺，拔足污渠自一奇。"
        ],
        "notes": "",
        "id": "f56401f5a9c0f69a72d41f498ced091b"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "十月二十六日有感",
        "preface": "",
        "paragraphs": [
            "宾空后甲再经壬，香断金炉已七春。",
            "四十一年民父母，谁知今日帝乘云。"
        ],
        "notes": "",
        "id": "622f38ac9aa6050793ea46ca064f031c"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "求菖蒲于李叔翔",
        "preface": "",
        "paragraphs": [
            "风饕雪虐岁峥嵘，寸草寒窗独宁馨。",
            "长恐出山泉水浊，尘埃到汝失青青。"
        ],
        "notes": "",
        "id": "fc408256d9a5733c3052cf45d9fa6ec9"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "和许膝啸韵  其一",
        "preface": "",
        "paragraphs": [
            "尘满莱衣泪点斑，春风桃李见应难。",
            "奎文忽到茅簷下，忍作当年义檄看。"
        ],
        "notes": "",
        "id": "35e8176f4d29720fe95ebc6ffb75bea8"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "和许膝啸韵  其二",
        "preface": "",
        "paragraphs": [
            "前年儤直玉堂庐，下直归迟母倚闾。",
            "早识千钟误三釜，斑衣换得锦衣无。"
        ],
        "notes": "",
        "id": "7289c1b7b3b1487bc6c6083061a53640"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "陈菊圃参政寄诗千里外托兴于秋燕春花以示玩芳病叟叟病不能吟强和四章前二章借来意以自伤后二章述愚怀以志感  其一",
        "preface": "",
        "paragraphs": [
            "风雨危巢萎百花，坐看百鸟竞衔茶。",
            "斜阳对语归飞处，底是乌衣王谢家。"
        ],
        "notes": "",
        "id": "ae384633d8d215c2bef49585cdd79348"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "陈菊圃参政寄诗千里外托兴于秋燕春花以示玩芳病叟叟病不能吟强和四章前二章借来意以自伤后二章述愚怀以志感  其二",
        "preface": "",
        "paragraphs": [
            "桃李盘中天地宽，误渠鼎实为才悭。",
            "苔荒草没浑无耻，犹自青黄烟雨间。"
        ],
        "notes": "",
        "id": "765fcd3991065efe767ea0c50deb0794"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "陈菊圃参政寄诗千里外托兴于秋燕春花以示玩芳病叟叟病不能吟强和四章前二章借来意以自伤后二章述愚怀以志感  其三",
        "preface": "",
        "paragraphs": [
            "冠峨獬豸服绯花，欲献甘芹谓苦茶。",
            "误尽灵乌报凶吉，终然爰止托谁家。"
        ],
        "notes": "",
        "id": "5834d9652f739858dcdb146d54fcf3ab"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "陈菊圃参政寄诗千里外托兴于秋燕春花以示玩芳病叟叟病不能吟强和四章前二章借来意以自伤后二章述愚怀以志感  其四",
        "preface": "",
        "paragraphs": [
            "灿灿黄花老圃宽，秋芳不采岂云悭。",
            "江南九日闽千里，尚挹寒香纸墨间。"
        ],
        "notes": "",
        "id": "8336ab694f7c8c825700cfcbe3d1f093"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "寄题程氏菊庄  其一",
        "preface": "",
        "paragraphs": [
            "白贲黄中自不群，冷霜凉露伴灵均。",
            "集芳尚恨椒兰变，何况夭桃俗李春。"
        ],
        "notes": "",
        "id": "b5495ceb5c23c13d0459e8dffc66cc8a"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "寄题程氏菊庄  其二",
        "preface": "",
        "paragraphs": [
            "一觞浥露餐英美，八表同昏履运艰。",
            "芳节不随篱下老，悠悠嘉气眼中山。"
        ],
        "notes": "",
        "id": "b227a8e16c19786821e9a407bbdc0506"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "寄题程氏菊庄  其三",
        "preface": "",
        "paragraphs": [
            "一丘一壑图书府，三沐三薰烟雨中。",
            "只把空肠受寒绿，谁教腥腐涴清风。"
        ],
        "notes": "",
        "id": "d7176b25be61e434688d3888c8e1b60b"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "寄题程氏菊庄  其四",
        "preface": "",
        "paragraphs": [
            "最爱诚斋语绝佳，莫将清苦入妍华。",
            "淡香秋晚谁能道，犹是安阳昼锦家。"
        ],
        "notes": "",
        "id": "10de20756769edcdcc5e42a918ba968f"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "寄题程氏菊庄  其五",
        "preface": "",
        "paragraphs": [
            "瓮里醯鸡千岁灭，天边苍狗万重云。",
            "长生阅世凭何术，欲制颓龄借此君。"
        ],
        "notes": "",
        "id": "b32664bc6b955495efce115b86136917"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "十月二十日  其一",
        "preface": "",
        "paragraphs": [
            "太乙宫前戎马乡，思成门外野蒿场。",
            "山中一瓣心香在，独遣孤臣病著床。"
        ],
        "notes": "",
        "id": "e992935fbc28d3de7f1b0226861ee874"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "十月二十日  其二",
        "preface": "",
        "paragraphs": [
            "强提簪笏睇觚棱，再拜焚蕤泪雨零。",
            "千古陈桥仁圣事，不堪重勘旧编青。"
        ],
        "notes": "",
        "id": "8f63936ed4740145cc934ad69dc84db8"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "读远游篇",
        "preface": "",
        "paragraphs": [
            "愁来高诵远游篇，度世长生岂可传。",
            "物变无穷身老矣，一鸡八谷又新年。"
        ],
        "notes": "",
        "id": "b6e043a28f3263dcecf75907c0b55096"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "题杨妃唾壶图",
        "preface": "",
        "paragraphs": [
            "三郎好女思倾国，一霎沉酣四海奔。",
            "汉业巍巍英主事，内庭供奉孔家孙。",
            "汉武帝时执此物者侍中孔安国也，唐明皇时杨妃职之，汉唐之所以成败欤？",
            "然而宠任中书宦官，又自汉始。",
            "此话甚长，小子识之。",
            ""
        ],
        "notes": "",
        "id": "9c61419b22d19bd99681a28359108e4b"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "九月十九夜纪梦",
        "preface": "",
        "paragraphs": [
            "堪嗟劫运永嘉末，忽梦清风乾道初。",
            "二十年间闲处士，可能身世得同渠。"
        ],
        "notes": "",
        "id": "503d9f4f0bbaea99b136650950954337"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "十一月十二夜梦南冠旧友感泣有赋",
        "preface": "",
        "paragraphs": [
            "麦秀渐渐禾黍新，清宵梦断泣遗民。",
            "只怜肝脑输宗社，不负当年第一人。"
        ],
        "notes": "",
        "id": "49664af13ff4dbedad00bd34ee482487"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "题芳洲诗集  其一",
        "preface": "",
        "paragraphs": [
            "采采芹甘不自谋，慇懃直欲奉王羞。",
            "可怜斜日三千字，曾献当年十二旒。"
        ],
        "notes": "",
        "id": "bc8b52e23868062a30c6058f31c530d0"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "题芳洲诗集  其二",
        "preface": "",
        "paragraphs": [
            "虎踞已知王气尽，鹃啼谁感帝魂哀。",
            "怪渠册后诗情苦，曾到留都丰镐来。"
        ],
        "notes": "",
        "id": "8acc8f8a337c4558630b7a641825d732"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "近闻在旧京卖缦笠子",
        "preface": "",
        "paragraphs": [
            "蚤岁葫芦依画本，暮年台笠养闲身。",
            "如今半幅誊麻纸，羞寄銮坡旧主人。"
        ],
        "notes": "",
        "id": "174ddf2fb63091b2077e991b6ea28c31"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "甲子初冬宿直玉堂凄风小雨次日即承先帝晏驾之变距今二十年矣大忌前一日孤臣独眠山庵景象正似当年挑灯危坐闻田家鼓笛之声凄其有感二首  其一",
        "preface": "",
        "paragraphs": [
            "无限都人哭鼎龙，年多泽久似仁宗。",
            "愁来一样黄昏雨，天上人间自不同。"
        ],
        "notes": "",
        "id": "2b9cc24d3e4905a22c9e72b9d17597f0"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "甲子初冬宿直玉堂凄风小雨次日即承先帝晏驾之变距今二十年矣大忌前一日孤臣独眠山庵景象正似当年挑灯危坐闻田家鼓笛之声凄其有感二首  其二",
        "preface": "",
        "paragraphs": [
            "云黯天低结暝阴，孤灯对影夜沉沉。",
            "可怜一曲村田乐，犹是尧民击壤音。"
        ],
        "notes": "",
        "id": "c580fb70506b18db7f99f2bb18c55800"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "挽许秋浦  其一",
        "preface": "",
        "paragraphs": [
            "纷纷顶板尽圈红，伯仲高𬸣槐市风。",
            "一第不酬攀桂客，千年祇泣感麟翁。"
        ],
        "notes": "",
        "id": "bac4d75c5508ecf3cee0678ccc144716"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "挽许秋浦  其二",
        "preface": "",
        "paragraphs": [
            "苍颜白发王官谷，绿幕黄帘六馆生。",
            "阅世旧嗟身偃蹇，怀人新有泪纵横。"
        ],
        "notes": "",
        "id": "c8818c448c25cabc5d658859f3e0b088"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "挽许秋浦  其三",
        "preface": "",
        "paragraphs": [
            "青门何在从瓜熟，玉水难忘对竹哦。",
            "政复安车裹轮好，情知老子不婆娑。"
        ],
        "notes": "",
        "id": "5e2e3b417a14ecef90a61d4850d254bd"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "挽许秋浦  其四",
        "preface": "",
        "paragraphs": [
            "歌骚读尽远游篇，淡日寒空引绋天。",
            "遶浦黄花秋易老，晚香留付子孙贤。"
        ],
        "notes": "",
        "id": "c4c187d9d8ae6236e6b360db55d67664"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "挽张龙山  其一",
        "preface": "",
        "paragraphs": [
            "雄篇烂漫兔园册，挺翮扶摇鹏背风。",
            "揭日科名轻拾紫，粘天名姓捷圈红。"
        ],
        "notes": "",
        "id": "4488ff45d4e79000a20c3524f04f771c"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "挽张龙山  其二",
        "preface": "",
        "paragraphs": [
            "大雅林中集众英，三长正合入承明。",
            "汗青有日头无白，家传修来国史成。"
        ],
        "notes": "",
        "id": "398370a28ca380d15e3ca711adbd2c57"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "挽张龙山  其三",
        "preface": "",
        "paragraphs": [
            "钦翘人物观奇士，芳润衣冠俨硕师。",
            "槐柳门前气成雾，清风茗碗只谈诗。"
        ],
        "notes": "",
        "id": "7c0682256487a14fd68540f61f90349a"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "挽张龙山  其四",
        "preface": "",
        "paragraphs": [
            "诸公莫唱贞元曲，老子曾闻正始音。",
            "寂寞吴王堤上路，白杨花落昼多阴。"
        ],
        "notes": "",
        "id": "896192f5e4cf71f29517a37ebb407520"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "挽李小溪  其一",
        "preface": "",
        "paragraphs": [
            "人是西京长者孙，横秋一鹗早青云。",
            "假令折就天边桂，窦十郎家不足云。"
        ],
        "notes": "",
        "id": "70ebb936adcefb883cb2b746ae0f3173"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "挽李小溪  其二",
        "preface": "",
        "paragraphs": [
            "三十年间借一瓻，鹄袍门外欠相携。",
            "降霜御史风棱恶，瞎眼春官日色迷。"
        ],
        "notes": "",
        "id": "4e4255fc44ae965e5aa57eb05cf49d9a"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "挽李小溪  其三",
        "preface": "",
        "paragraphs": [
            "鬰鬰南坡一聚尘，荒园野草不成春。",
            "家声久矣非前日，宅相居然亦古人。"
        ],
        "notes": "",
        "id": "23a52d6e2d679d4a4c743a8d508d516b"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "挽李小溪  其四",
        "preface": "",
        "paragraphs": [
            "仙李由来公与侯，宋唐相望尽名流。",
            "金銮论事嗟无地，往溯天风记玉楼。"
        ],
        "notes": "",
        "id": "473dc49bd5822464ec51aca9108d7271"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "题老学道院  其一",
        "preface": "",
        "paragraphs": [
            "天典民彜圣得知，斯文千岁以为期。",
            "试看涑水三雍赞，何必兰陵赋诡诗。"
        ],
        "notes": "",
        "id": "3ee4b6d7bd3d4fb803671786eafb8168"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "题老学道院  其二",
        "preface": "",
        "paragraphs": [
            "瓜烂东陵老废锄，野民八十尚躭书。",
            "窗风文字翻叶叶，抱膝长吟一拥炉。"
        ],
        "notes": "",
        "id": "58438b37143305aaab48387ace016199"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "题老学道院  其三",
        "preface": "",
        "paragraphs": [
            "白日临晨老可娱，平生有味太玄𤕠。",
            "莫将华皓嗤童习，更采玄文扁此庐。"
        ],
        "notes": "",
        "id": "0c4507abbf9735ee27e6572cadcb6255"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "题老学道院  其四",
        "preface": "",
        "paragraphs": [
            "繁笔泉石两成痴，早学东家晚学西。",
            "章甫峨峨宁汝误，如今翻恨十年迟。"
        ],
        "notes": "",
        "id": "4ff4517c1de6b15eba88edf7f0f712d1"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "益国赵公生祠",
        "preface": "",
        "paragraphs": [
            "康山之崇兮，公惠不穷兮。",
            "洎水之阳兮，公惠寖长兮。",
            "山浮清兮水涵晖，公有惠泽兮民有秉彜。",
            "坚珉深刻兮，来者永思。"
        ],
        "notes": "",
        "id": "5d901b1d91c725c7dd63087f50a522cb"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "梓潼帝君祠",
        "preface": "",
        "paragraphs": [
            "梁山剑阁横岷嶓，梓潼七曲高嵯峨。",
            "真人初基斧画河，灵君受职山之阿。",
            "丹碧岌嶪龙虎呵，拄天功业石可磨。",
            "江流滔滔东逝波，灵之来兮自江沱。",
            "结屋兮奉祠，酿桂兮羞芝。",
            "神格思兮士曰时，跃渊兮天飞。",
            "冠若箕兮剑拄颐，长策用兮奇谋施，敌北遁兮灵西归。",
            "锦幡兮宝盖，导霓旌兮驾玉螭。",
            "吾言非夸兮，神之听之。"
        ],
        "notes": "",
        "id": "b592ad51e556c14bf83bc63aa2e5d0d2"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "饶娥庙祀神歌  其一",
        "preface": "",
        "paragraphs": [
            "日吉兮辰良，芳菲菲兮满堂。",
            "蕙殽烝兮兰藉，奠桂酒兮椒浆。",
            "灵连蜷兮既留，烂昭昭兮未央。",
            "驾飞龙兮于征，邅吾道兮乡之长城。",
            "波滔滔兮泪盈盈，望汾潭兮磐石横。",
            "僊滩兮扬灵，扬灵兮未极，隠思君兮太息。",
            "朝驰骛兮江之浔，夕弭节兮县西之侧，待娥不来兮使我心恻。"
        ],
        "notes": "",
        "id": "7fb7ccc3c78c6730a0436c042228413a"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "饶娥庙祀神歌  其二",
        "preface": "",
        "paragraphs": [
            "我生之初尚无为，我生之后唐世衰。",
            "有父溺死兮谁者怜之，呼天与地兮涕涟洏。",
            "至险不测涛与风，至幽不仁鱼与龙，至孝不昧感即通。",
            "岂人之灵兮，不若厖之雄。",
            "惟天地之无穷兮，哀吾生之弱龄。",
            "往者吾不及兮，来者吾不获观其败与赢。",
            "愚公老矣山为平，精卫藐然海为倾。",
            "枕吾戈兮缚尔缨，猛志毅气妖氛澄。",
            "昊天克巩兮靡人弗胜，诵娥之烈兮摇我心旌。"
        ],
        "notes": "",
        "id": "20ada04499d212d0147891ca22f12083"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "饶娥庙祀神歌  其三",
        "preface": "",
        "paragraphs": [
            "自我天覆，云之油油。",
            "大田多稼兮，屯膏是忧。",
            "雄虹朝𬯀兮，雌霓夕虬。",
            "触石兮通气，雷车兮电帜。",
            "雨甚至兮，神哉沛农。",
            "有成功兮，怀鸡黍之招邀。",
            "士未失职兮，冀鹏鲲之扶摇。",
            "锡之丰岁兮，俾尔余饶。",
            "报以修程兮，匪我宣骄。",
            "扬桴兮拊鼓，饯飚游兮远渚。",
            "欲少留此灵琐兮，日忽忽其将暮。",
            "祝娥之来下兮，慰我士民于终古。"
        ],
        "notes": "",
        "id": "c736a87df53160e14e1ba9df2aaa6c15"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "赠山堂僧",
        "preface": "",
        "paragraphs": [
            "无生究竟是真源，浮世虚名可气吞。",
            "浄行要从圆处觅，好诗添向闷中喧。",
            "一心认我如如体，万事同渠莫莫言。",
            "归向灵岩岩底坐，道根圣果满祇园。"
        ],
        "notes": "",
        "id": "53e6ec5f766f422d7ce3c3fb5b5b3b4c"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "赠地理李生",
        "preface": "",
        "paragraphs": [
            "昆仑宇宙一株石，拄地撑天日夜浮。",
            "万古青山青未了，西风斜日黯凝眸。"
        ],
        "notes": "",
        "id": "5a45e8c997922e3f94b3c650e09348b3"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "赠相者非常眼",
        "preface": "",
        "paragraphs": [
            "已分山林著此臞，一科端不补遗余。",
            "朝来忽遇非常眼，废却窗前半日书。"
        ],
        "notes": "",
        "id": "35899c794c040ad9871ee15e510c9d23"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "赠相士二首  其一",
        "preface": "",
        "paragraphs": [
            "人物渺然吁可叹，凭谁指出植鳍翁。",
            "勤伊急向傅岩看，当在君王梦寐中。"
        ],
        "notes": "",
        "id": "5af2ca85b14afaa9168224618ac38057"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "赠相士二首  其二",
        "preface": "",
        "paragraphs": [
            "处仲恰如王眼目，了翁旧识蔡精神。",
            "尽教识尽公卿相，不愿公卿属个人。"
        ],
        "notes": "",
        "id": "de45e6efcf62d4c2558d87ec3457fc54"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "酬县教徐志友",
        "preface": "",
        "paragraphs": [
            "二十五宗诗有派，九成宫帖字名家。",
            "何须奠去无人识，政自吟来与舅夸。"
        ],
        "notes": "",
        "id": "52a35dbdbae54385c176e54e0e86767f"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "奉谢龙山使君",
        "preface": "",
        "paragraphs": [
            "四美持来野老家，灯前儿女自讙哗。",
            "匙抄天上神仙饭，瓶插人间富贵花。",
            "剡雪尚堪书茧纸，吴霜聊欲寄乌纱。",
            "今朝新雨无人迹，莫向门前几个夸。"
        ],
        "notes": "",
        "id": "6e11e6fb76b898024cc739624b137d90"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "诗谢赵南冈",
        "preface": "",
        "paragraphs": [
            "早从诸暨厚相于，郭史能书也忆渠。",
            "万事只今同去鹤，十年依旧爱前鱼。",
            "试尝小缶烹莼玉，旋泼新醅漉酒酾。",
            "故旧不遗风韵在，犹存越绝几编书。"
        ],
        "notes": "",
        "id": "35817bfe974dd33aee2eb1f34693db3a"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "谢龙山惠柱杖并求石铫四首  其一",
        "preface": "",
        "paragraphs": [
            "山窗闲笏倦支颐，出户犹嗟拟步迟。",
            "万事一条横楖栗，缘坡穿径走如驰。"
        ],
        "notes": "",
        "id": "1a9ba893c3615d2342e2c3a037a03b0f"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "谢龙山惠柱杖并求石铫四首  其二",
        "preface": "",
        "paragraphs": [
            "读书未把壮心降，瀹雪烹云听煮汤。",
            "浇我胸中过秦论，笑渠臧谷两忘羊。"
        ],
        "notes": "",
        "id": "1478ef14bf686ed04e8c2eafb40a47f2"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "谢龙山惠柱杖并求石铫四首  其三",
        "preface": "",
        "paragraphs": [
            "捷径新来竞朵颐，登山有道只逶迟。",
            "瘦藤独立西风上，看尽坡头万马驰。"
        ],
        "notes": "",
        "id": "f2151061c3ce4d0d430585177d30d039"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "谢龙山惠柱杖并求石铫四首  其四",
        "preface": "",
        "paragraphs": [
            "砖炉石铫竹方床，何必银瓶为泻汤。",
            "苦茗只堪浇菜肚，春风却负太官羊。"
        ],
        "notes": "",
        "id": "845f3aef8245405cd24dcf8aae6fcd7c"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "题毛氏榴峰",
        "preface": "",
        "paragraphs": [
            "谁家马鬣怀先人，何人牛腰骋奇作。",
            "山高水长霜露濡，柏茂松深鸟乌落。",
            "曾玄有酒酹凄凉，翁仲无言卧冥寞。",
            "胥涛怒起越云横，血洒苍梧双泪落。"
        ],
        "notes": "",
        "id": "60f545eda0af173d7f6dcabd83a47387"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "创木行",
        "preface": "",
        "paragraphs": [
            "矫首昂霄上，刳心泣露余。",
            "高门封植旧，暴客斧斤初。",
            "斲作有瑕玉，创为无用樗。",
            "终当宿威凤，勿为汝欷歔。"
        ],
        "notes": "",
        "id": "a30541992eb4730090e5de3ff8de56cc"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "锦鸡",
        "preface": "",
        "paragraphs": [
            "照水栖山自一奇，绛冠雪羽岂人牺。",
            "明明在上今□望，是汝箪瓢捽茹时。"
        ],
        "notes": "",
        "id": "d9c696fc1f42f0acd9ec09e56d762cfa"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "余氏心晖堂",
        "preface": "",
        "paragraphs": [
            "客从银山来，遗我骊龙珠。",
            "高文伟大册，至宝耀室隅。",
            "一读心为眩，再读目为盱。",
            "夫记者为谁，颍封人之徒。",
            "人生天地间，母怀靡知愚。",
            "至恩嗟莫报，大节尤可吁。",
            "柏舟谅人只，蓼莪生子劬。",
            "所以茅季伟，鸡半馔设腴。",
            "所以王休证，鱼双甘旨需。",
            "此理有俱有，此心无息无。",
            "儿寒衣芦花，母在足欣娱。",
            "儿罪履中野，母怜自噫呜。",
            "高高心晖堂，申旦所依于。",
            "俨然其若存，何可离须臾。",
            "我吟方区区，我步方于于。",
            "起看物所性，因悟理不诬。",
            "怀哉反哺者，城头尾毕逋。"
        ],
        "notes": "",
        "id": "026d5488dcfd94d01f977df5f8ee1e4c"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "方氏临清堂二首  其一",
        "preface": "",
        "paragraphs": [
            "割取风烟归此堂，尘缨更好濯沧浪。",
            "青山屋上下流水，永日翻书乐未央。"
        ],
        "notes": "",
        "id": "af6f5b6ad7f79807ed10c3bbfbdc4b95"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "方氏临清堂二首  其二",
        "preface": "",
        "paragraphs": [
            "陶翁归计已成迟，未折腰前好赋诗。",
            "到底尚称千载士，高人拈向此中题。"
        ],
        "notes": "",
        "id": "0de8b6e8078e05d5b111f9fa098d52a2"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "徐氏拜荣堂",
        "preface": "",
        "paragraphs": [
            "银黉三组归去来，绣衣朱毂胡为哉。",
            "富贵薰天无足道，人间至乐归老莱。",
            "青衫随分当彩衣，阿母一笑生儿痴。",
            "笋生雪底冰下鱼，此事惟有天公知。",
            "吾母今年五十余，襟期正与君母俱。",
            "双瞳点漆发未白，画堂茅舍各自如。",
            "何时两母俱徜徉，安舆来往陈壶觞。",
            "因观吾庐戏彩章，就赋君家拜荣堂。"
        ],
        "notes": "",
        "id": "913758f2eaa9ec88c42d916d0562abd7"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "七月八夜宿东平精舍",
        "preface": "",
        "paragraphs": [
            "昨夜双星会鹊桥，好风佳月度今宵。",
            "天孙晓发银河落，帝昊秋成宝穑饶。",
            "玉露尚添荷缊藉，金风不惜柳飘飘。",
            "炉香直为攀髯苦，望断高空正泬寥。"
        ],
        "notes": "",
        "id": "13856eb12541e079a5d880fbf4270a65"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "宿斋和同僚韵",
        "preface": "",
        "paragraphs": [
            "群玉峰头一望赊，枕书旧监忆乘槎。",
            "自从芸蠹三分席，何啻槐龙五见花。",
            "大典奏篇文综核，清吟落笔字横斜。",
            "绝怜名辈诸公□，鞙璲如何趁佩霞。"
        ],
        "notes": "",
        "id": "cfbd51e52d0d6dd9865dc31411cb534c"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "无题三首  其一",
        "preface": "",
        "paragraphs": [
            "大地生灵惜暵干，纸田不饱腐儒餐。",
            "闲将博士虀盐味，试上先生苜蓿盘。"
        ],
        "notes": "",
        "id": "6d5ec71df874ae0485b889454b12f4f5"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "无题三首  其二",
        "preface": "",
        "paragraphs": [
            "口语甘时心独异，中边甜处味方宜。",
            "诗情合荐东坡老，慙媿当年蜜荔枝。"
        ],
        "notes": "",
        "id": "57280b71256464fcdb9f05b792d3a73f"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "无题三首  其三",
        "preface": "",
        "paragraphs": [
            "闻说江边起柁楼，欲将吾道付沧洲。",
            "三年恶瞰卢仝屋，一日轻装范蠡舟。",
            "蹈海高怀欣独往，济川好手蹇难留。",
            "樯阴舸下能容我，雨笠烟蓑傲白鸥。"
        ],
        "notes": "",
        "id": "15ab714a308fabac5ed153c92f3cbee7"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "题林彦潜诗编",
        "preface": "",
        "paragraphs": [
            "快读诗人七巨编，前身端合是逋仙。",
            "村翁溪老开吟社，媿我犹撑上水船。"
        ],
        "notes": "",
        "id": "f8fde8d6c58ab58c7b0b4e76924d33f9"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "读史有感",
        "preface": "",
        "paragraphs": [
            "永嘉直数到贞明，三百年间宇宙倾。",
            "草草梁陈貂尾续，纷纷云代犬牙争。",
            "谁知普六茹坚者，已向重光作噩生。",
            "毕竟开皇能混一，天公愦愦岂无情。"
        ],
        "notes": "",
        "id": "3d179bdbe983cbb37755cc0d4d3d2326"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "送朱子式从军",
        "preface": "",
        "paragraphs": [
            "折镞奇勋在，冲冠怒气深。",
            "尧天日月大，禹甸曀霾侵。",
            "塞下将军令，隆中梁甫吟。",
            "酒行君可起，快展击胡心。"
        ],
        "notes": "",
        "id": "74b598fc1249aa71252a1e41a18fa9eb"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "送文甫兄归番阳二首  其一",
        "preface": "",
        "paragraphs": [
            "白发苍颜老弟兄，累年隔阔话情亲。",
            "杭京一访且千里，盘祖诸孙才九人。",
            "扫榻少留深雨夜，著鞭又趁早霜晨。",
            "曾门有衍诗书泽，为计维垣蜜印新。"
        ],
        "notes": "",
        "id": "d0893a7505f76a3424148c6e3da2f9fe"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "送文甫兄归番阳二首  其二",
        "preface": "",
        "paragraphs": [
            "少小追随子佩青，如今相视鬓丝横。",
            "式相好矣天伦重，归去来兮世念轻。",
            "目送飞鸿云缥缈，身怜病鹤影伶仃。",
            "圣恩若许还农亩，依旧山窗共短檠。"
        ],
        "notes": "",
        "id": "3c69b896660c01b3887d3b662e91dc1e"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "本朝治衰高宗生",
        "preface": "",
        "paragraphs": [
            "岁逢渊献感炎精，创业中兴二主生。",
            "天启高皇符艺祖，人将大观拟天成。",
            "生民厌乱思平治，造物开先毓圣明。",
            "甲子□□□□亥，试从汉史漫推评。"
        ],
        "notes": "",
        "id": "faa84aee5dba0430bf0b76f80da2f0a2"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "梅岩",
        "preface": "",
        "paragraphs": [
            "卓哉青壁插晴空，古貌棱棱列士风。",
            "人物山川相与重，是间知有植鳍翁。"
        ],
        "notes": "",
        "id": "38469a11e0bc36673eb8f0340928a123"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "披云堂歌",
        "preface": "",
        "paragraphs": [
            "痴云压陇如坚城，猛风击破如雄兵。",
            "寒谿古洞收不彻，有如奔车白旆归空营。",
            "林稍划划露微碧，玉匣渐见青铜精。",
            "影转西风流日脚，万斛黄金散空落。",
            "宝篦刮尽重瞳膜，倒盛一海春冰薄。",
            "世界倾在琉璃屏，神豪气爽肌骨清。",
            "便欲垂羽翰，飞上朝玉京。",
            "不须七椀秋江波，两腋自有清风生。",
            "长忆当年玉川子，慇懃会问苍生事。"
        ],
        "notes": "",
        "id": "d193a65a6f1e57072dd5679896f17f39"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "老学楼",
        "preface": "",
        "paragraphs": [
            "元龙高卧仲宣忧，我独丛书置此楼。",
            "把卷欣将圣贤对，凭栏遮断古今愁。",
            "山前翠树森云表，林罅青秧匝垅头。",
            "收拾吟篇供老眼，陈登王粲总悠悠。"
        ],
        "notes": "",
        "id": "11963ea8244156e1c561cde37b8d71ae"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "盘园",
        "preface": "",
        "paragraphs": [
            "云水乡中楼观开，溪山好处兴悠哉。",
            "平章风月归茶鼎，管领烟霞付酒杯。",
            "吟骨已成枯鹤瘦，机心莫遣狎鸥猜。",
            "大夫整顿乾坤了，黄帽青鞋归去来。"
        ],
        "notes": "",
        "id": "ed7e73561db0893557d19d497a0755aa"
    },
    {
        "author": "马廷鸾",
        "dynasty": "宋",
        "type": "诗",
        "rhythmic": "",
        "title": "四友相陪亭",
        "preface": "",
        "paragraphs": [
            "谁伴幽人饱岁寒，霜葩雪干翠琅玕。",
            "眼前交道如渠少，好作长年耐久看。"
        ],
        "notes": "",
        "id": "140a07d1355af8f82774d04bb4a31c82"
    }
]