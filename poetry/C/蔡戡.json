[
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "饯张平甫折海棠赠之",
        "preface": "",
        "paragraphs": [
            "天公作晚晴，得得送行客。",
            "海棠新过雨，染就胭脂色。",
            "醉脸娇未匀，啼粧红欲滴。",
            "劝君白玉巵，一醉不足惜。",
            "我生酷爱花，为君须小摘。",
            "后夜月满船，持此伴幽寂。"
        ],
        "notes": "",
        "id": "3993d8d3d828e92311841598859bb5ff"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "同张叔囦顾致尧游金山受之惮于涉险爽约不行因以诗简之",
        "preface": "",
        "paragraphs": [
            "我昔游天都，策足蓬莱山。",
            "风日不到处，意谓非人寰。",
            "一涉势利涂，未免尘埃间。",
            "了知此身累，痛自镌冥顽。",
            "浩然动归志，暂得浮心闲。",
            "金焦胜绝地，自古名东南。",
            "两峰鬰相望，宛若双云鬟。",
            "我欲事幽讨，不惮涉险艰。",
            "同行二三子，壮气不可干。",
            "欣然从我游，竟日劳跻攀。",
            "江神亦可人，为我风少悭。",
            "要知仗忠信，可以行百蛮。",
            "阿连有童心，平生怯波澜。",
            "欲去足先涩，未语胆已寒。",
            "谓有性命忧，力勉终辞难。",
            "我行自不恶，尽得奇绝观。",
            "匆匆理回棹，此兴殊未阑。",
            "阿连惊我归，喜气形眉端。",
            "殷勤为我贺，不意能生还。",
            "索酒共一醉，相对俱欢颜。"
        ],
        "notes": "",
        "id": "3a72cddb9c3dedcf790a7a1d6c697153"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "忆小儿",
        "preface": "",
        "paragraphs": [
            "中年再举子，可喜亦可怜。",
            "半晬已知父，举手拊我肩。",
            "欲别不忍去，离怀重凄然。",
            "儿生苦多病，此念有拳拳。",
            "江声鏖旅枕，展转不得眠。",
            "恍若闻儿声，常如在目前。",
            "我思不能已，汝病何当痊。",
            "王事相促迫，平明又加鞭。"
        ],
        "notes": "",
        "id": "a392cebf1174cf705fc0b45b89cd6276"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "赵季若染髭走笔简之",
        "preface": "",
        "paragraphs": [
            "赵子方五十，须鬓何斑斑。",
            "身老心未伏，揽镜嗟衰残。",
            "染髭学年少，整容向云鬟。",
            "世间有仙诀，坐使壮岁还。",
            "霜华喜顿改，霞脚惊先斓。",
            "乃知人力穷，欲夺造化难。",
            "黑白变朝暮，相对真面谩。",
            "眉目且作伪，而况方寸间。",
            "劝君循天理，颓然任苍颜。",
            "汉廷方贵老，白首尚握兰。"
        ],
        "notes": "",
        "id": "6927182b8b4e4ae56556cd23f8652191"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "琼花",
        "preface": "",
        "paragraphs": [
            "平生湖海气，浪自青云期。",
            "一为蓬莱游，时动泉石思。",
            "徒糜太仓粟，饱食终日嬉。",
            "尸素亦已甚，勇退夫何疑。",
            "直道无所愧，愿学柳士师。",
            "归来食不足，三叹汝坟诗。",
            "亲老尚择禄，富贵当何时。",
            "捧檄强自喜，安敢辞驱驰。",
            "顾我性萧散，轩裳缚伊尼。",
            "何当出幕府，还把江海麾。",
            "思亲匪怀土，此意惟君知。",
            "君抱四方志，扁舟羡鸱夷。",
            "要先句践霸，乃以西子随。",
            "不妨食肉相，兼有绝俗姿。",
            "暂淹芙蓉幕，亟归凤凰池。"
        ],
        "notes": "",
        "id": "5a37c161baf49501e85489a50ecf4e45"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "姚干舜陟约观琼花因循未能往以诗相促因次前韵",
        "preface": "",
        "paragraphs": [
            "少年逐春心，作意酬花期。",
            "壮大颇更事，举足先三思。",
            "况有简书畏，本非倦游嬉。",
            "姚子磊落人，自信了不疑。",
            "应变似乃祖，未肯为猎师。",
            "婉画多暇日，余事长于诗。",
            "秀句摹胜景，清尊乐芳时。",
            "对花不忍去，唯恐光景驰。",
            "愧我但局促，洁心似毗尼。",
            "门墙可罗雀，敢作扬雄麾。",
            "高轩时过我，不遣俗客知。",
            "幕中向无事，世路方坦夷。",
            "要当休沐日，飞盖还相随。",
            "灵祠花药丽，皎皎方含姿。",
            "何妨修禊事，流杯宴瑶池。",
            "我欲为亲寿，凭君折繁枝。"
        ],
        "notes": "",
        "id": "692b98089e3ca3e05fea8fbf907a06c1"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "新居用韩昌黎诗辛勤三十年以有此屋庐为韵作十诗  其一",
        "preface": "",
        "paragraphs": [
            "我家本儒素，为吏廉而贫。",
            "所仰斗升禄，役役常苦辛。",
            "无地可置锥，有釜多生尘。",
            "空余清白操，以此遗后人。"
        ],
        "notes": "",
        "id": "e9a9e29cabea2074bf0b3c8626174dea"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "新居用韩昌黎诗辛勤三十年以有此屋庐为韵作十诗  其二",
        "preface": "",
        "paragraphs": [
            "忆昔少年日，抗志期青云。",
            "宦游三十载，所历多艰勤。",
            "四持湖海节，再饷江淮军。",
            "全家得饱暖，何以报吾君。"
        ],
        "notes": "",
        "id": "03833e0f6a969b612d730878b2a32db0"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "新居用韩昌黎诗辛勤三十年以有此屋庐为韵作十诗  其三",
        "preface": "",
        "paragraphs": [
            "独醒众所忌，尸素心怀惭。",
            "既有不堪七，岂止宜休三。",
            "再刖皆自取，百谪其犹甘。",
            "归欤一邱壑，卜筑兰陵南。"
        ],
        "notes": "",
        "id": "e715d5572209d3b7e0b780dcd235a433"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "新居用韩昌黎诗辛勤三十年以有此屋庐为韵作十诗  其四",
        "preface": "",
        "paragraphs": [
            "晏子近嚣尘，萧何处穷僻。",
            "我居城市间，而有山林适。",
            "一水带清泚，万竹环翠密。",
            "亦足了此生，人寿稀七十。"
        ],
        "notes": "",
        "id": "101eb80477f87d6e668656763580eecb"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "新居用韩昌黎诗辛勤三十年以有此屋庐为韵作十诗  其五",
        "preface": "",
        "paragraphs": [
            "南轩款佳客，北堂奉高年。",
            "两庑辟数舍，幼累聊伏跧。",
            "未能大门闾，岂暇周墙垣。",
            "求足何时足，万事姑随缘。"
        ],
        "notes": "",
        "id": "6e0fb5cbc95feb77f177208dd8f4a65a"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "新居用韩昌黎诗辛勤三十年以有此屋庐为韵作十诗  其六",
        "preface": "",
        "paragraphs": [
            "我居本宽余，湫隘良有以。",
            "子舍虽不多，聚族五百指。",
            "月俸均薄少，晨炊共甘美。",
            "忧责丛一身，冥行不知止。"
        ],
        "notes": "",
        "id": "649d9d5a1136c58f2261a1e67775fad2"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "新居用韩昌黎诗辛勤三十年以有此屋庐为韵作十诗  其七",
        "preface": "",
        "paragraphs": [
            "庭前植三桂，门外栽五柳。",
            "有禽号仙客，爱莲呼静友。",
            "邻墙竹千挺，晚色落杯酒。",
            "终日对此君，乌知非我有。"
        ],
        "notes": "",
        "id": "1a441e5bf86c8c0f645e86f85fb89ed3"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "新居用韩昌黎诗辛勤三十年以有此屋庐为韵作十诗  其八",
        "preface": "",
        "paragraphs": [
            "旁有十亩园，荒秽久不理。",
            "荷锄薙榛芜，连筒灌桃李。",
            "因高筑小坡，就下凿深沚。",
            "杖屦日往来，居闲頼有此。"
        ],
        "notes": "",
        "id": "12a864c21ffe8672395a26ab48439e23"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "新居用韩昌黎诗辛勤三十年以有此屋庐为韵作十诗  其九",
        "preface": "",
        "paragraphs": [
            "我亦大痴人，劝者多不足。",
            "抖擞囊中金，倾倒囷内粟。",
            "虽云壁徒立，尚有田可鬻。",
            "百口勿啼饥，张颐仰看屋。"
        ],
        "notes": "",
        "id": "912b629b0e8fc06d2fa777f1cce67393"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "新居用韩昌黎诗辛勤三十年以有此屋庐为韵作十诗  其一○",
        "preface": "",
        "paragraphs": [
            "平生湖海气，志广更才疎。",
            "致君初无术，许身一何愚。",
            "慨念天下士，四海无家居。",
            "但愿庇广厦，不唯爱吾庐。"
        ],
        "notes": "",
        "id": "d7c126d22b3129d4a12530f001435ff1"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "朱丈朝宗索壶村落成之集次韵简之",
        "preface": "",
        "paragraphs": [
            "我本岩壑姿，浪谓蓬瀛客。",
            "下惠犹三黜，孟公甘百谪。",
            "况如腹背毛，敢意青云翮。",
            "一麾江海去，自分仙凡隔。",
            "税驾荆溪东，屏居在幽穴。",
            "虽无二顷田，頼有一区宅。",
            "壶村咫尺地，聊以适其适。",
            "公家百亩园，下视云梦窄。",
            "风云满襟袖，烟霞拂巾帻。",
            "清溪一派流，端疑巨灵擘。",
            "桃李自成蹊，皆公手封植。",
            "顾我郐无讥，敢比齐楚国。",
            "大厦未落成，何事先促迫。",
            "一笑真莫逆，两贤岂相厄。",
            "我贫釜生鱼，传家尚清白。",
            "八珍绝肥甘，一枕但甜黑。",
            "抹月批清风，客至聊具食。",
            "乃知造物公，独此每无择。",
            "书生耳目寒，得之即声色。",
            "公若肯一来，与公分所得。"
        ],
        "notes": "",
        "id": "0ef2f4b84b37c469082e7b61ea43146a"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "病中纪事",
        "preface": "",
        "paragraphs": [
            "我生天地间，甲子倏一周。",
            "岁与命相迫，灾衅非人谋。",
            "抱病卧漳浦，荏苒久不瘳。",
            "伛偻腰欲折，偃仰筋如抽。",
            "痛楚彻心膂，呻吟损咽喉。",
            "浃背汗淋沥，环膝寒飕飗。",
            "晨兴服𫄨绤，夜卧重衾裯。",
            "垢腻生虮虱，爬搔变疮疣。",
            "寝食殆俱废，起处宁自由。",
            "跬步远千里，窘局如拘囚。",
            "艾火既妄灼，药剂还轻投。",
            "以此千金躯，寄命庸医流。",
            "展转几十旬，初夏俄清秋。",
            "去死一间耳，自叹如浮沤。",
            "有身即有患，无生乃无忧。",
            "彭殇齐寿夭，蝼蚁同王侯。",
            "四大非我有，外物何劳求。",
            "委心以待尽，死生任浮休。"
        ],
        "notes": "",
        "id": "21b9b1fe2be36621ebf3f00718df1454"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "效白乐天体自咏二十韵",
        "preface": "",
        "paragraphs": [
            "人生七十稀，我今六十六。",
            "幼小承门资，长大窃科目。",
            "平步登瀛洲，超迁应郎宿。",
            "省寺久徊翔，京华厌驰逐。",
            "七持使者节，三剖刺史竹。",
            "晚玷两禁班，滥纡三品服。",
            "游宦四十年，徒糜太仓粟。",
            "君恩无以报，扪心自慙恧。",
            "吾闻老氏言，知足乃不辱。",
            "力辞会稽组，愿赋祠庭禄。",
            "举首谢鹓鸿，甘心友麋鹿。",
            "家有十顷田，居多数椽屋。",
            "长子通朝籍，二女归仕族。",
            "貤恩沾弟姪，余俸赡亲属。",
            "始望岂及此，平生不啻足。",
            "无奈百病侵，齿豁头已秃。",
            "指挛足蹒跚，背驼腰屈曲。",
            "消长自乘除，祸福多倚伏。",
            "枚数亲旧间，十九登鬼录。",
            "自怜衰病翁，讵知不为福。"
        ],
        "notes": "",
        "id": "3da870342a597eb375d7a4783f8c3e98"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "又自咏效乐天体",
        "preface": "",
        "paragraphs": [
            "我家曾高来，享年稀六十。",
            "吾祖逾九龄，屈指十之一。",
            "嗟予蒲柳姿，不觉开七秩。",
            "虽幸延残年，其奈婴末疾。",
            "人生一世间，无异驹过隙。",
            "孔跖俱尘埃，彭殇漫欣戚。",
            "苟免饥寒忧，况又婚嫁毕。",
            "生亦何可恋，死固不足惜。",
            "棺椁已素具，坟垅渐加葺。",
            "委顺以待时，腊月三十日。"
        ],
        "notes": "",
        "id": "b1a9c376eb2d575b6b4c4911eec882fa"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "题端约喜神诗",
        "preface": "",
        "paragraphs": [
            "高楼结蜃桥垂虹，人间梦幻色即空。",
            "何劳愚智徒相攻，无异蛮触战蜗虫。",
            "先生学道尤温恭，皎然明月来窗栊。",
            "幅巾宛有林下风，身虽隠约声如镛。",
            "何人为写冰雪容，屹若山立凝神锋。",
            "长松诘曲盘虬龙，朱藤缓步行松中。",
            "治世乃有商山翁，青鞋不踏京尘红。",
            "宦游已悟禽入笼，谁能薄禄仰釜钟。",
            "百年驹隙成匆匆，一廛可老荆谿东。"
        ],
        "notes": "",
        "id": "891363f60eb3c86713592224b130ab99"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "家父约端约饭端约以疾辞乃作古风并送腊梅数枝因次前韵",
        "preface": "",
        "paragraphs": [
            "诗仙逸气舒长虹，一洗万古凡马空。",
            "五车蠹字勤且攻，不肯区区辨鱼虫。",
            "雪中鹤氅如王恭，谁能低唱深帘栊。",
            "年来何事怯霜风，闭门索句鸣笙镛。",
            "新诗为我开愁容，退避岂敢争词锋。",
            "君不可屈真卧龙，小窗独坐时一中。",
            "故折金蓓赠我翁，绝胜桃杏漫山红。",
            "君诗当得碧纱笼，此花宜侑琉璃钟。",
            "走笔寄谢仍匆匆，昏暮叩户惊隣东。"
        ],
        "notes": "",
        "id": "4c664ae2cf849b9b1c9c9aa23d5e30d3"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "再用前韵酬端约",
        "preface": "",
        "paragraphs": [
            "君才千丈腾彩虹，挥毫落纸万象空。",
            "我犹顽石不可攻，愁吟嘈杂鸣寒虫。",
            "典刑况有先文恭，短檠终夜临书栊。",
            "骚雅不减陶谢风，箫韶迭奏鼓与镛。",
            "顾我羞涩难为容，铅刀一割无余锋。",
            "古人相遇如云龙，交情自得气槩中。",
            "翛然坐对两臞翁，一笑莫逆醉脸红。",
            "世间万事空牢笼，信知我辈情所钟。",
            "举杯属君无匆匆，人生聚散西复东。"
        ],
        "notes": "",
        "id": "fa111c05e93908f04c33fe5c26b8c8e7"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "送张安国舍人",
        "preface": "",
        "paragraphs": [
            "若有人兮下天陬，乘云戏作人间游。",
            "飘飘逸气横九州，明光射策动冕旒。",
            "一挥坐遣千人休，老生瑟缩徒包羞。",
            "余子走僵汗且流，自顾跛鼈惊骅骝。",
            "大儿文举小儿修，眼高四海非吾俦。",
            "堂堂人物倾曹刘，冰壶玉尺悬清秋。",
            "胸次二十八宿周，笔力乃与造化侔。",
            "挥毫落纸蟠龙虬，残篇醉墨人争收。",
            "蚤年嬉笑登瀛洲，螭坳凤阁增皇猷。",
            "出典方面分顾忧，昔襦今袴欢成讴。",
            "六州父老思故侯，往往在处甘棠留。",
            "祠庭均逸心夷犹，祇恐富贵来相求。",
            "公今起自曲江头，蒲帆十幅风飕飗。",
            "微官拘缚如楚囚，虽欲从公嗟无由。",
            "君王仄席勤咨诹，姓字当已覆金瓯。",
            "入登廊庙参筹谋，勋庸并使书银钩。",
            "他时东阁罗枚邹，贱子还许登门不。"
        ],
        "notes": "",
        "id": "abfa87f2b4bfbf3d9b392e45e7a1a0cd"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "送莫子漳还朝",
        "preface": "",
        "paragraphs": [
            "长安车马声隆隆，千官朝入明光宫。",
            "我时迹通金闺籍，猥以麋鹿参鹓鸿。",
            "魏阙联镳竞趋走，汉殿属袂陪肃雍。",
            "银章朱绂赤县令，一见倾盖稠人中。",
            "搢绅交口誉盛美，政有三异如鲁恭。",
            "不劳烹鲜抚赤子，不惮拔薤锄强宗。",
            "二年惠泽洽百里，一日治行闻九重。",
            "帝曰卿才当大用，乃使骥𫘧试蚁封。",
            "毗陵今日股肱郡，往来水陆当其冲。",
            "比年积蠹寖不治，公私赤立帑廪空。",
            "与我共理二千石，无以逾此强项公。",
            "割鸡焉用庖丁手，斲鼻乃见匠石工。",
            "公初下车问疾苦，万家和气生春风。",
            "政平讼理百废举，昔襦今袴喧儿童。",
            "铃斋宴坐未暖席，宣室趣召还追锋。",
            "公来邦人叹何暮，不谓公去仍匆匆。",
            "依刘多士愿莫遂，借寇千里嗟无从。",
            "圣朝吁俊方重内，此行自与登仙同。",
            "高士不妨为主簿，先儒盖亦尝司农。",
            "功名富贵傥来物，宁论小釜与大钟。",
            "古人立朝有始末，出处进退常雍容。",
            "君家伯氏典刑在，愿君勉力追前踪。",
            "赠言敢窃仁者号，聊以写我磊磈胸。",
            "方今天子尧舜上，安得稷契输诚衷。",
            "士气委靡思苟得，民力雕弊屡告穷。",
            "闻君欲草三千牍，宜以此语裨宸聪。"
        ],
        "notes": "",
        "id": "cdd3bf7956f2b3229268b6594e89999f"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "长风沙",
        "preface": "",
        "paragraphs": [
            "舟人指点长风沙，寂寞烟村三数家。",
            "寒日荧荧照枫叶，霜风槭槭飞芦花。",
            "江头景物自不恶，买鱼沽酒时独酌。",
            "扁舟日日弄烟波，此生空羡渔家乐。"
        ],
        "notes": "",
        "id": "d17998b93cacbf2fa228f76495a9e2aa"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "和杨廷秀游蒲涧之什",
        "preface": "",
        "paragraphs": [
            "我来戏作南海游，两惊落叶鸣新秋。",
            "文书暇日得胜侣，登临清赏追遨头。",
            "万壑争流如爪裂，天公幻出神仙窟。",
            "岩前滴水七月寒，岩下飞涛四时雪。",
            "要当蹑履携枯藤，跻攀石磴褰裳行。",
            "勿令俗物败人意，暂止喝道听松声。",
            "安期已去宁复见，井灶漫传丹九转。",
            "尚余玉舄在人间，特特追寻不辞远。",
            "脚力已尽病莫兴，好山无穷相送迎。",
            "山林钟鼎虽异趣，嵚崎荦确皆劳生。",
            "更上危楼临峭壁，时见疎林鸟飞白。",
            "一峰突兀鬰相望，万顷沧波湛空碧。",
            "此身疑是在蓬壶，下瞰城郭如盘盂。",
            "恨无诗才可八斗，领略群山但巵酒。",
            "人生上寿不百年，白云驾我我即仙。",
            "从此去天只尺五，俯仰人间自今古。"
        ],
        "notes": "",
        "id": "84ef8dc674ef9a1abc58a7ba2cf374b9"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "筇竹杖歌",
        "preface": "",
        "paragraphs": [
            "我有一枝筇，夭矫如游龙。",
            "由来博望使西域，万里持寄衰病翁。",
            "自蜀历楚入吴越，名山胜地多留踪。",
            "先排衡山云，直上南台升祝融。",
            "次登岘山首，北望京洛浮尘中。",
            "白鹭洲前弄明月，黄鹤楼上迎清风。",
            "东游秦望探禹穴，天台鴈荡观奇峰。",
            "孤根端有岁寒操，劲节肯染京尘红。",
            "飘然飞去不可执，西山南浦聊从容。",
            "放行天地无障碍，倚观宇宙皆虚空。",
            "横挑斜曳任所适，去来无定如飞鸿。",
            "提携九节常在手，四方上下俱相从。",
            "我常病足不能履，頼汝左右扶持功。",
            "老形已具身伛偻，讵可一日无此公。",
            "杖兮切勿化龙去，留取百岁扶衰慵。"
        ],
        "notes": "",
        "id": "09959a1aca3e573c29fe815112539290"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "奉和子真学士咏雪之什",
        "preface": "",
        "paragraphs": [
            "千里同云欲曛黑，风掠寒郊声摵摵。",
            "初疑窗外忽增明，俄见阶前已纷积。",
            "晓来戏作漫天飞，腊后喜占平地尺。",
            "回飙凌乱竞穿帘，作态横斜巧投隙。",
            "乾坤浩荡迷俯仰，唯有寒江湛空碧。",
            "扁舟远访漫乘兴，败履徐行间留迹。",
            "向晚渔蓑入画图，清夜鸡窗映文籍。",
            "从教高卧野人庐，未饶低谒王侯宅。",
            "灞桥才子更清绝，强把枯肠苦搜索。",
            "最怜扰扰雪中人，晨突无烟有饥色。",
            "何当三白兆丰年，尽挽八荒归乐国。",
            "不但新春压灾瘴，且喜明年饫麸麦。",
            "我家頼有二顷田，老去功名慵转剧。",
            "人生一饱复何求，卒岁优游聊自得。"
        ],
        "notes": "",
        "id": "a8b0bd2f380e7a107886c511e6105ee5"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "再次前韵上呈",
        "preface": "",
        "paragraphs": [
            "云幙四垂头上黑，微霰飞霙初摵摵。",
            "衾裯不暖夜更寒，庭户无声晓仍积。",
            "漫空龙凤落万家，入地螟蝗想千尺。",
            "因风作响争敲窗，得月交光先透隙。",
            "园林巧缀鬭新奇，楼观匀铺失金碧。",
            "今朝知是谪仙来，门前踏作琼瑶迹。",
            "雪车句好忆刘叉，缟带诗成走张籍。",
            "但得同倾北海尊，不妨屡过扬雄宅。",
            "须知里社乐有余，正恐太仓米徒索。",
            "愁吟时作郊岛寒，饱食幸无陈蔡色。",
            "破贼空慙李常侍，仗节未许苏属国。",
            "祇今力穑学老农，剩喜流膏滋宿麦。",
            "杜陵一饭不忘君，忧国丹心老弥剧。",
            "愿言玉烛常均调，万物忻忻俱自得。"
        ],
        "notes": "",
        "id": "f1ab9ad60c49b116cd0193d198d17267"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "大雪不止再次前韵",
        "preface": "",
        "paragraphs": [
            "玄冥一怒天地黑，巽二前驱声摵摵。",
            "须臾白帝振轩裳，龙凤幡旗交委积。",
            "旧传洛邑深丈余，今比常山才数尺。",
            "天公作意逞阴机，翦水裁霜巧无隙。",
            "云涛万顷俱浩荡，海风吹散琉璃碧。",
            "坤轴摧压几欲颓，日轮埋没浑无迹。",
            "定知谪堕万玉妃，紫府清都削名籍。",
            "可惜飞琼天不管，等闲幻作神仙宅。",
            "诗人嘲弄困万象，苦思不妨闭门索。",
            "攒眉呵手撚冻髯，得意忻然见颜色。",
            "英词逸气吞江湖，窃比君才如楚国。",
            "看花君子待新晴，又见春风摇燕麦。",
            "我方叠石筑小坡，人笑老翁似儿剧。",
            "何当蹑履共登临，一览山川皆尽得。"
        ],
        "notes": "",
        "id": "1333f73b3fa2fafb6ceacdabd76fd69a"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "子真新篇愈出愈工压倒元白三叹不已勉强再次前韵",
        "preface": "",
        "paragraphs": [
            "独守寒窗坐昏黑，怪底打门声摵摵。",
            "呼童秉烛诵新诗，箧笥珠玑喜盈积。",
            "君家文焰万丈长，愧我才悭真退尺。",
            "往来政自足风流，唱酬聊可供闲隙。",
            "剧谈快饮坐生春，一笑相看眼俱碧。",
            "晓来百鸟报新晴，渐喜门前多辙迹。",
            "眼明顿觉有春意，耳冷况闻开乐籍。",
            "何劳空泛剡溪舟，不如沉醉高阳宅。",
            "楼迥吹残玉笛寒，杯干笑指银瓶索。",
            "遥知塞上积雪深，千里关山同一色。",
            "夕烽罢警铁衣闲，聘币星驰交两国。",
            "使华不用吞旃毛，边吏何忧取温麦。",
            "祇怜鱼贯挽舟人，堕指裂肤声苦剧。",
            "东风吹作一尺泥，山鸟却愁行不得。"
        ],
        "notes": "",
        "id": "43d47282528091b871f1bc757566bebf"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "朱朝宗割爱嫁遣侍儿忘情如此是可尚也因作忘情吟以道哀怨之意",
        "preface": "",
        "paragraphs": [
            "风流汉署尚书郎，蛾眉列屋呈新粧。",
            "中有一人十四五，雪肤花艳倾后房。",
            "妬宠负恃亦常理，何乃弃置行路傍。",
            "妾如桃李眩颜色，君如铁石为心肠。",
            "忆昔赠君绿绮琴，佳期密意寓琴心。",
            "白雪阳春世寡和，高山流水谁知音。",
            "燕子楼中空寂寞，凤凰台上忍登临。",
            "瓶沉簪断不堪说，钗分镜破何由寻。",
            "君不见韩退之，绛桃柳枝二侍儿。",
            "别来柳枝已飞去，故作镇州初归诗。",
            "又不见白乐天，小蛮樊素争取怜。",
            "晚年樊素欲谢遣，因赋不能忘情篇。",
            "从来我辈情所钟，绵绵此恨今古同。",
            "世间尤物最为累，须信万事浮云空。",
            "二公号为知道者，未免爱欲缠胸中。",
            "果能脱去如敝屣，自古未有贤于公。",
            "料得文君对长卿，小窗时鼓一再行。",
            "幽愁暗恨欲备写，离鸾别鹤难成声。",
            "知君手种堂前柳，春风披拂还轻盈。",
            "怜新弃旧似浅薄，如君未必真忘情。"
        ],
        "notes": "",
        "id": "a00f089aa36ff636c2ffdfc83aa3f48d"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "有感",
        "preface": "",
        "paragraphs": [
            "人生一世间，常苦不自足。",
            "冬寒但重裘，日食唯一肉。",
            "所须能几何，甘心事驰逐。",
            "何郎费万钱，徒令厌僮仆。",
            "长卿乘驷马，祇欲夸世俗。",
            "于我何有哉，浮荣不偿辱。",
            "回思五鼎烹，焉用万锺禄。",
            "朱紫蒙陷穽，簪笏如桎梏。",
            "勿为觳觫牛，宁作拥肿木。",
            "君看白玉堂，未比黄茅屋。",
            "卧听元戎报五更，何如日高三丈春睡熟。"
        ],
        "notes": "",
        "id": "d621b24cd73ee0922a1a1285680f88f5"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "晚泊江皋",
        "preface": "",
        "paragraphs": [
            "日暮西江远，停桡傍水村。",
            "叶舟横野渡，茅店掩柴门。",
            "牧笛随风远，渔灯带雨昏。",
            "一枝梅照水，行客总消魂。"
        ],
        "notes": "",
        "id": "a79286d9c631598017206f2783a2e948"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "送介卿之官金台  其一",
        "preface": "",
        "paragraphs": [
            "四海皆兄弟，情亲能几人。",
            "相看青眼旧，总作白头新。",
            "直道何妨拙，微官祇为贫。",
            "老来仍惜别，把酒话酸辛。"
        ],
        "notes": "",
        "id": "5cd0c17c9f1de1ce4b6d2286285b96c2"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "送介卿之官金台  其二",
        "preface": "",
        "paragraphs": [
            "渊明去彭泽，斯立佐蓝田。",
            "家近真良便，官闲任左迁。",
            "相望虽百里，此别又三年。",
            "拟办登山屐，从君访洞天。"
        ],
        "notes": "",
        "id": "5229e73a33f7b78d92b23bc032d98f4c"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "梦介卿感而有作  其一",
        "preface": "",
        "paragraphs": [
            "湖海三年别，关山万里程。",
            "故人频入梦，游子若为情。",
            "家近吴王苑，身居义帝城。",
            "平生鸡黍约，何日更寻盟。"
        ],
        "notes": "",
        "id": "821eb71ce37fc0936e8079eed17e2310"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "梦介卿感而有作  其二",
        "preface": "",
        "paragraphs": [
            "忆昔儿童日，光阴急鸟飞。",
            "旧游浑似梦，倦客只思归。",
            "青眼还如昨，朱颜渐觉非。",
            "郴阳纵无雁，音问未应稀。"
        ],
        "notes": "",
        "id": "1d5ba8b97abfd339f587c06c8792c2bf"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "孝宗皇帝灵驾发引诗  其一",
        "preface": "",
        "paragraphs": [
            "历数承尧禅，讴歌戴舜仁。",
            "规模自宏远，法度谨持循。",
            "俭约身先下，忧勤志在民。",
            "万方无以报，雨泣但沾巾。"
        ],
        "notes": "",
        "id": "7334d3a6e8ac574357a3d765fae7a1ba"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "孝宗皇帝灵驾发引诗  其二",
        "preface": "",
        "paragraphs": [
            "舜禹相传日，元非倦万几。",
            "慈闱躬至养，别殿奉遗衣。",
            "易月心何忍，通丧礼不违。",
            "煌煌新庙号，万古播音徽。"
        ],
        "notes": "",
        "id": "04ca20110880294c9429d21d3476d2e8"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "岩仲八兄有苕溪之行草酌话别而次何叔养正十二兄爽约不至坐客唯三人因以诗纪之",
        "preface": "",
        "paragraphs": [
            "自古推同姓，相从弟与兄。",
            "已占东井聚，谁谓泰阶平。",
            "龙友当为首，鹓行近有声。",
            "同坚岁寒操，终始勿渝盟。"
        ],
        "notes": "",
        "id": "69aae30bf44c09ed1be62307e16a57ad"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "即席和端约韵",
        "preface": "",
        "paragraphs": [
            "竹溪追胜槩，得侣最为多。",
            "自觉功名懒，空嗟岁月磨。",
            "梦惊风落叶，心破雨鸣荷。",
            "无此杯中物，其如良夜何。"
        ],
        "notes": "",
        "id": "4d58c99f177d8a7ca91ac0e5f72c180b"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "舟行有感",
        "preface": "",
        "paragraphs": [
            "仕路多艰棘，人生更转篷。",
            "浮云偏蔽日，骇浪不因风。",
            "世事愁眉外，人情醉眼中。",
            "老来齐得丧，方寸等虚空。"
        ],
        "notes": "",
        "id": "b8ae0f5847ab308361a44e3851f2e771"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "予顷岁持节湖湘今二十四年白首重来亲旧十无二三感而有作",
        "preface": "",
        "paragraphs": [
            "落日放扁舟，潇湘生暮愁。",
            "故人疑不见，离思渺难收。",
            "鼓瑟空遗恨，吹箫忆旧游。",
            "刘郎今老矣，霜鬓不禁秋。"
        ],
        "notes": "",
        "id": "403dd18b2a60925ec5c3ab2efd9d3715"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "秋日书怀  其一",
        "preface": "",
        "paragraphs": [
            "游宦轻千里，闲愁度一秋。",
            "衰颜慵揽镜，病足怯登楼。",
            "事业因循废，功名取次休。",
            "人生聊复尔，一饱更何求。"
        ],
        "notes": "",
        "id": "55d418359f588671ae84db41d8283a21"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "秋日书怀  其二",
        "preface": "",
        "paragraphs": [
            "刻意搜诗句，清心玩易爻。",
            "几尘留鼠迹，窗影印梅梢。",
            "泉石频招隠，壶觞已绝交。",
            "横挑一楖栗，在处寄僧包。"
        ],
        "notes": "",
        "id": "6c0aaa834e71303289838deef86cf080"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "送九兄佥书归二首  其一",
        "preface": "",
        "paragraphs": [
            "离别一何久，漂流不记年。",
            "昔君犹壮岁，今我亦华鬋。",
            "隔阔疑如梦，从容喜欲颠。",
            "弟兄能有几，及此对床眠。"
        ],
        "notes": "",
        "id": "15e38e279ebd1f238f0449decd016852"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "送九兄佥书归二首  其二",
        "preface": "",
        "paragraphs": [
            "中年仍再别，归意苦难留。",
            "风雨伤心夜，江山满目秋。",
            "西堂诗入梦，东阁酒添愁。",
            "他日荆溪上，无违具一舟。"
        ],
        "notes": "",
        "id": "364880dfc4836e4f482b189522d69505"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "先人尝宰贵池今二十五年矣舟行经此不胜黯然",
        "preface": "",
        "paragraphs": [
            "夜泊贵池口，此情殊黯然。",
            "思亲空有泪，感旧不成眠。",
            "棠舍清阴在，桐乡旧政传。",
            "终天成永感，忍听蓼莪篇。"
        ],
        "notes": "",
        "id": "2ba6b21cd5895556607dcf31588016bf"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "至日书怀",
        "preface": "",
        "paragraphs": [
            "病起逢佳节，羁怀只自伤。",
            "老来衰自至，身与世相忘。",
            "发引千丝乱，愁添一线长。",
            "功名真已矣，此意付沧浪。"
        ],
        "notes": "",
        "id": "cc55cd037eac3c043ea08d47fd59d6c1"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "乙卯春病中书",
        "preface": "",
        "paragraphs": [
            "老去那堪病，春来总自愁。",
            "关心惟药物，寄命向医流。",
            "世事多翻覆，吾生任去留。",
            "一廛真可老，此外更何求。"
        ],
        "notes": "",
        "id": "1fb05f129b51501ac004fcc4a250e140"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "遣兴  其一",
        "preface": "",
        "paragraphs": [
            "世味只如许，人情亦可怜。",
            "禅心甘寂寞，病体觉轻便。",
            "梦里身非我，闲中日似年。",
            "还家真复乐，此去若登仙。"
        ],
        "notes": "",
        "id": "ec858ca87f68b04ca368dd4a37d3a65e"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "遣兴  其二",
        "preface": "",
        "paragraphs": [
            "醉里乾坤大，闲中日月长。",
            "静观佛理妙，顿与世缘忘。",
            "晚景无多日，浮生有底忙。",
            "渔翁真得趣，一叶寄沧浪。"
        ],
        "notes": "",
        "id": "228bdb2b0fe4fd9d5e759595df375da1"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "遣兴  其三",
        "preface": "",
        "paragraphs": [
            "江海倦游客，乾坤老病身。",
            "傥来皆外物，自在作闲人。",
            "睡足从吾懒，欢来任我真。",
            "治生且耕凿，无愧葛天民。"
        ],
        "notes": "",
        "id": "61e8fb21e22ecff6b7a88c481da70806"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "遣兴  其四",
        "preface": "",
        "paragraphs": [
            "衰病人应弃，穷愁孰与亲。",
            "同行木上座，并卧竹夫人。",
            "习定调千息，谈空外一身。",
            "辙环天下半，送老楚江滨。"
        ],
        "notes": "",
        "id": "66dd037e8eaf974f4316aa43f85c32d8"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "独立",
        "preface": "",
        "paragraphs": [
            "独立寒江上，萧然一秃翁。",
            "梦魂惊雪浪，病骨怯霜风。",
            "远树斜阳外，荒村暮霭中。",
            "闲身无一事，樽酒与谁同。"
        ],
        "notes": "",
        "id": "18c4173da05824cd5acde706fc0e742c"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "丐祠得请喜而有作示介卿  其一",
        "preface": "",
        "paragraphs": [
            "多病身先懒，闲居乐有余。",
            "山林真可老，故事未应疎。",
            "性与禽鱼适，身便水竹居。",
            "非无轩冕志，吾亦爱吾庐。"
        ],
        "notes": "",
        "id": "7cea7bba9fb17832fd6ad1df23bc6032"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "丐祠得请喜而有作示介卿  其二",
        "preface": "",
        "paragraphs": [
            "人心轻万仞，吾志在兼山。",
            "知止今真止，求闲复得闲。",
            "天应念衰病，人免笑痴顽。",
            "二老风流在，何妨日往还。"
        ],
        "notes": "",
        "id": "d1cf2255bf8c742bbad958d451402ef2"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "丙辰罢郡得祠",
        "preface": "",
        "paragraphs": [
            "世论可怜哉，无心任去来。",
            "狙公徒自喜，鸥鸟浪相猜。",
            "塞马宁非福，池鱼枉见灾。",
            "扁舟从此去，回首谢氛埃。"
        ],
        "notes": "",
        "id": "87444c999ed79587c4e4133608bbc9f3"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "水阁偶成二首  其一",
        "preface": "",
        "paragraphs": [
            "小阁枕横塘，荷花渡晚香。",
            "月华秋更白，水气夜偏凉。",
            "地僻人稀到，心闲梦亦长。",
            "北窗聊寄傲，身世两相忘。"
        ],
        "notes": "",
        "id": "1c85f1cf6d1d141789520d16c5c657ad"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "水阁偶成二首  其二",
        "preface": "",
        "paragraphs": [
            "徙倚危楼久，无言对夕晖。",
            "野花随处发，水鸟傍人飞。",
            "自觉身无累，那知世有机。",
            "何劳战蜗角，万事转头非。"
        ],
        "notes": "",
        "id": "d241ce5617a016f7d9baab7313206b0c"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "书怀",
        "preface": "",
        "paragraphs": [
            "消息观天道，炎凉阅世情。",
            "禅心了生死，病骨识阴晴。",
            "杜宇伤心切，梅花照眼清。",
            "焚香读周易，顿觉此身轻。"
        ],
        "notes": "",
        "id": "90ed025f2ce2675f494e5e6d5848af76"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "淳熙戊戌将命广东侍亲携孥十一月至安仁留云锦驿一宿而去时晋卿姪偕行后二十三年分阃桂林晋卿主余干簿复以是月来会于此把琖道旧为之怆然因成一诗示晋卿",
        "preface": "",
        "paragraphs": [
            "忆昨南游日，今余二十年。",
            "扶舆潘母健，举案孟光贤。",
            "远宦徒劳耳，重来倍怆然。",
            "若非吾小阮，只影更谁怜。"
        ],
        "notes": "",
        "id": "0133a0a7bed6c00bde539c00b96171b0"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "胡端约挽诗  其一",
        "preface": "",
        "paragraphs": [
            "一代风流尽，如公能几人。",
            "病来犹笔健，老去更诗新。",
            "握手言无间，伤心迹已陈。",
            "墨君时一玩，感慨泪沾巾。"
        ],
        "notes": "",
        "id": "6a72fc79b6b719c2e1c28a8652c1515d"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "胡端约挽诗  其二",
        "preface": "",
        "paragraphs": [
            "长卿多酒病，子美太诗癯。",
            "谈笑随时乐，风标绝代无。",
            "遗编应百卷，怪石漫千株。",
            "頼此青毡物，传家有凤雏。"
        ],
        "notes": "",
        "id": "662ac74bed537cc927da8a6d48bde647"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "颜鲁子挽诗  其一",
        "preface": "",
        "paragraphs": [
            "耆旧三朝望，廉平百吏师。",
            "爱民先节用，直道靡容私。",
            "自视一无愧，真成三不欺。",
            "遗民应罢市，泪堕岘山碑。"
        ],
        "notes": "",
        "id": "8c9af03b18a2b9ea44e7997510e48507"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "颜鲁子挽诗  其二",
        "preface": "",
        "paragraphs": [
            "昔年颜氏子，当代鲁公孙。",
            "德行端能继，典刑今尚存。",
            "平生窥圣阃，晚岁踏空门。",
            "归即归兜率，云堂第几尊。"
        ],
        "notes": "",
        "id": "a99ab6a953042d5b2f96a08cc7e405a0"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "代赵仪可挽刘叔丙",
        "preface": "",
        "paragraphs": [
            "此士不可得，乡人今始思。",
            "迎宾多事日，教子废科时。",
            "望屋讼自止，弄丸争者谁。",
            "京华携手处，忆著最伤悲。"
        ],
        "notes": "",
        "id": "595af4b245a17ac8d0460b2381795cb9"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "王季立安抚挽诗  其一",
        "preface": "",
        "paragraphs": [
            "世袭枢庭贵，仍专帅府权。",
            "公忠由性禀，清白自家传。",
            "剖决神明速，安怀畏爱全。",
            "功名方迫逐，天不假长年。"
        ],
        "notes": "",
        "id": "b9abf9e7f2c9bc4eb64dd1ee4b4c642a"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "王季立安抚挽诗  其二",
        "preface": "",
        "paragraphs": [
            "相门叨下客，帅幕得佳宾。",
            "玉树连阶砌，芙蕖泛水滨。",
            "通家仍有契，论世岂无人。",
            "埋玉空遗恨，潸然泪满襟。"
        ],
        "notes": "",
        "id": "8b543cba8b2cd8d69b8d7733b7c305c1"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "康素居士邵君挽诗  其一",
        "preface": "",
        "paragraphs": [
            "当代求遗逸，斯人尚典刑。",
            "云愁富春渚，月掩少微星。",
            "易箦无多语，空籯但一经。",
            "遗休宜有后，兰玉满阶庭。"
        ],
        "notes": "",
        "id": "0015b28d1c4dad93ab9e1427f16265a8"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "康素居士邵君挽诗  其二",
        "preface": "",
        "paragraphs": [
            "世儒多户牖，家学自渊源。",
            "处士名兼美，先王道益尊。",
            "黄金散闾里，白玉揜丘原。",
            "猿鹤空凄怨，清江遶故园。"
        ],
        "notes": "",
        "id": "691a03f57def44c574153abd24ba6def"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "提举中奉程公挽诗  其一",
        "preface": "",
        "paragraphs": [
            "典午源流远，安乡世胄隆。",
            "廉平儒者政，朴素古人风。",
            "五福身兼备，三尊德最崇。",
            "善人无复见，忍看一旌红。"
        ],
        "notes": "",
        "id": "22b3701f4d10e2cf06819b27c88963a4"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "提举中奉程公挽诗  其二",
        "preface": "",
        "paragraphs": [
            "静退身无累，安闲意有余。",
            "一麾真漫尔，三径盍归与。",
            "肯酌贪泉水，甘乘下泽车。",
            "后生知敬慕，遗行蔼乡闾。"
        ],
        "notes": "",
        "id": "71fa0bca047a29d5dbc7e3af489fb510"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "张有年提举挽诗  其一",
        "preface": "",
        "paragraphs": [
            "天上张公子，家声四海知。",
            "晚方持使节，聊复拥州麾。",
            "岭峤多遗爱，蕃人亦去思。",
            "远民应罢市，泪堕岘山碑。"
        ],
        "notes": "",
        "id": "e31fa725aa97f94c9261e48757e73c2b"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "张有年提举挽诗  其二",
        "preface": "",
        "paragraphs": [
            "挺出英雄后，居多长者称。",
            "祖风知未泯，世德自相承。",
            "口不谈臧否，人应寡怨憎。",
            "善人宜有后，衮衮看𬸣腾。"
        ],
        "notes": "",
        "id": "d64e7e39b394b13de87fe08ff70c8ec6"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "丁收仲寺丞挽诗  其一",
        "preface": "",
        "paragraphs": [
            "元祐名卿后，甘盘旧学臣。",
            "肯堂真有子，论世岂无人。",
            "仕至二千石，年垂八十春。",
            "哀荣子毋憾，全福更谁伦。"
        ],
        "notes": "",
        "id": "7522e2acd89e3612f2888a401b466cea"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "丁收仲寺丞挽诗  其二",
        "preface": "",
        "paragraphs": [
            "耆旧凋零尽，吾犹及此公。",
            "典刑前辈近，气概古人同。",
            "抵掌谈如在，掀髯笑已空。",
            "堂堂宁复见，萧瑟九原中。"
        ],
        "notes": "",
        "id": "2d2ecbe1938c8188479b247040b5f738"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "丁收仲寺丞挽诗  其三",
        "preface": "",
        "paragraphs": [
            "华屋平生处，伤心事已非。",
            "彩衣方共乐，宝剑忽双飞。",
            "漫说乘鸾去，终期化鹤归。",
            "长年知有泪，感慨一沾衣。"
        ],
        "notes": "",
        "id": "be594a8f97bf9aa7462e39491701ad60"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "沈朝议之渊挽诗  其一",
        "preface": "",
        "paragraphs": [
            "早擅云间誉，唯公伯仲贤。",
            "谏篇余祖烈，经学自家传。",
            "出处无余恨，哀荣得两全。",
            "善人今已矣，埋玉向新阡。"
        ],
        "notes": "",
        "id": "b1d93cee0223520a62180c4049c07819"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "沈朝议之渊挽诗  其二",
        "preface": "",
        "paragraphs": [
            "仕至二千石，年余七十秋。",
            "长生应有诀，勇退复何求。",
            "耆旧凋零尽，功名取次休。",
            "莫陪蒿里饯，东望陇云愁。"
        ],
        "notes": "",
        "id": "49bc0591bb140783a217205f45def2ed"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "故庐陵府君葛公挽诗  其一",
        "preface": "",
        "paragraphs": [
            "家风惟孝友，世系本神僊。",
            "丹药能延寿，衣冠不乏贤。",
            "享龄余七十，积行满三千。",
            "存殁无遗恨，青毡有子传。"
        ],
        "notes": "",
        "id": "aba8f5d8fd2c06d82775c43699a8c981"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "故庐陵府君葛公挽诗  其二",
        "preface": "",
        "paragraphs": [
            "耆旧如公少，明时岂弃材。",
            "一麾聊出守，三径即归来。",
            "白璧人何在，黄粱梦已回。",
            "秋风正摇落，楚挽不胜哀。"
        ],
        "notes": "",
        "id": "01fc7188e61c6d57986baf480d7a1c2c"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "张晋英侍郎挽诗  其一",
        "preface": "",
        "paragraphs": [
            "当代推耆旧，如公能几人。",
            "典刑唐阁老，风采汉廷臣。",
            "直笔书青史，巍冠侍紫宸。",
            "壶公非不遇，犹未究经纶。"
        ],
        "notes": "",
        "id": "783b686380f964181d93b77cbb3be760"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "张晋英侍郎挽诗  其二",
        "preface": "",
        "paragraphs": [
            "贾傅年方少，词场屡策勋。",
            "贤关驰隽誉，仕路蔼清芬。",
            "德望三朝重，声名四海闻。",
            "僊游向何许，地下亦修文。"
        ],
        "notes": "",
        "id": "47c03c4e604afed21cf273cf7a9a11bd"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "韩子温母秦国太夫人挽诗  其一",
        "preface": "",
        "paragraphs": [
            "际会中兴日，来归异姓王。",
            "艰危从战陈，淑谨自闺房。",
            "眼看儿孙盛，身膺福寿长。",
            "平生修净业，一念即西方。"
        ],
        "notes": "",
        "id": "b4fdc8678b687e76597cf5f3cde367c1"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "韩子温母秦国太夫人挽诗  其二",
        "preface": "",
        "paragraphs": [
            "八座太夫人，疏封大国秦。",
            "酂侯仍有子，陶母不忧贫。",
            "四纪恩光渥，三朝锡赉频。",
            "哀荣极终始，当代更谁伦。"
        ],
        "notes": "",
        "id": "607955b18635948725cb7f2f8147c33f"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "齐子余母太夫人王氏挽诗  其一",
        "preface": "",
        "paragraphs": [
            "江左推门地，华阳接洞天。",
            "嫔夫成宅相，教子作时贤。",
            "富贵三从备，哀荣五福全。",
            "平生勤事佛，兜率是良缘。"
        ],
        "notes": "",
        "id": "c24b111294b7abb31901db316d31d19d"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "齐子余母太夫人王氏挽诗  其二",
        "preface": "",
        "paragraphs": [
            "向来小宗伯，日侍太夫人。",
            "地占梁溪胜，风流岘首春。",
            "版舆随处乐，彩服逐时新。",
            "欻断萱堂梦，居然迹已陈。"
        ],
        "notes": "",
        "id": "a7da703b49fdceba4c3bca59ef149a61"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "齐子余母太夫人王氏挽诗  其三",
        "preface": "",
        "paragraphs": [
            "石窌恩虽渥，兰陔事已非。",
            "升堂人不见，执绋泪频挥。",
            "树竞晚风急，草明朝露晞。",
            "他年黄合宴，不及奉慈闱。"
        ],
        "notes": "",
        "id": "70e632844b359364c49327fc298b0ee8"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "赵从善母吉国夫人刘氏挽诗  其一",
        "preface": "",
        "paragraphs": [
            "钟英推后族，择配得王孙。",
            "两大夫仍贵，三从母益尊。",
            "版舆欣就养，钿轴屡承恩。",
            "尚想平反日，慈颜一笑温。"
        ],
        "notes": "",
        "id": "6b5f5614dd8b81a96822ef2ca0fda83d"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "赵从善母吉国夫人刘氏挽诗  其二",
        "preface": "",
        "paragraphs": [
            "令子方通显，神京更浩穰。",
            "珍羞供鼎食，彩服贲金章。",
            "大国初封吉，佳城忽葬防。",
            "贰卿哀慕切，老泪浥千行。"
        ],
        "notes": "",
        "id": "fec86537a3256ffbef0626398ed761d2"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "刘公实母夫人董氏挽诗  其一",
        "preface": "",
        "paragraphs": [
            "杏圃僊游远，桃源往事亏。",
            "名高孝妇传，词掞外孙碑。",
            "孟鼎方知贵，莱衣不复嬉。",
            "生男有如此，天道岂无知。"
        ],
        "notes": "",
        "id": "0227c17557c40a7054918c12e75f257d"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "刘公实母夫人董氏挽诗  其二",
        "preface": "",
        "paragraphs": [
            "列寺名卿重，慈闱寿母尊。",
            "眼中看五世，膝下拥重孙。",
            "九九登遐算，三三达妙门。",
            "哀荣极终始，全福更何言。"
        ],
        "notes": "",
        "id": "3fc8abe11432e745e4bee1920b106c5e"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "感事",
        "preface": "",
        "paragraphs": [
            "亲旧频凋丧，于今能几人。",
            "光阴双转毂，富贵一微尘。",
            "自叹痴顽老，人怜衰病身。",
            "直饶心似铁，未免鬓如银。",
            "安乐能延寿，忧劳漫损神。",
            "平生齐得丧，六十六年春。"
        ],
        "notes": "",
        "id": "eb174a6902ebecf96a16c965e2bebd5e"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "送张子仪尚书起镇东阳",
        "preface": "",
        "paragraphs": [
            "自古双溪山水乡，风流仍继沈东阳。",
            "禁庭久曳尚书履，辅郡方怀太守章。",
            "再世甘棠留勿翦，百年乔木鬰相望。",
            "公家况有青毡在，会见登庸坐庙堂。"
        ],
        "notes": "",
        "id": "4241171313da1e7564ad4cb1e4ed48ac"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "送蒋子立赴河南试  其一",
        "preface": "",
        "paragraphs": [
            "槐花拂拂弄轻黄，白纻云趋翰墨场。",
            "鲁国儒冠能有几，长沙舞袖颇相妨。",
            "英材自是千人敌，小试犹争一日长。",
            "来岁皇都春色好，马蹄应带百花香。"
        ],
        "notes": "",
        "id": "007284ac8aa5f9208c0b72c96295b8d2"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "送蒋子立赴河南试  其二",
        "preface": "",
        "paragraphs": [
            "平生天上张公子，一旦翻从地下游。",
            "不特文章传籍湜，定知礼乐付程仇。",
            "高山流水无真赏，白璧明珠勿暗投。",
            "他日大廷承顾问，好将忠谠荐宸旒。"
        ],
        "notes": "",
        "id": "371cbd67f3e11d78d8509c565c3ca7b3"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "观雪  其一",
        "preface": "",
        "paragraphs": [
            "天公一笑喜生春，坐见丘原物物新。",
            "素色连空迷俯仰，寒光借月作精神。",
            "千金子宴无虚日，万玉妃来不动尘。",
            "斗米如珠薪比桂，可怜扰扰雪中人。"
        ],
        "notes": "",
        "id": "a3e0595bddd313883be68e7fd760288c"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "观雪  其二",
        "preface": "",
        "paragraphs": [
            "乾坤浩荡渺无涯，龙凤纵横落万家。",
            "似与宓妃矜态度，未应姑射并容华。",
            "排簷巧缀纤纤玉，著树齐开种种花。",
            "料得琼瑶天不惜，等闲狼籍委泥沙。"
        ],
        "notes": "",
        "id": "bfaa5440cf154eb257476c473f539d63"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "用前韵  其一",
        "preface": "",
        "paragraphs": [
            "裁霜翦水戏成春，琼蕊瑶华巧鬭新。",
            "馿帽清寒诗得助，渔蓑幽绝画通神。",
            "峰峦幻出千寻玉，宇宙空无一点尘。",
            "我欲乘风入阊阖，不知飞珮更何人。"
        ],
        "notes": "",
        "id": "a82bc463af0a550f7dfa938810e1143e"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "用前韵  其二",
        "preface": "",
        "paragraphs": [
            "江梅欺压任横斜，愁杀西湖处士家。",
            "頼有冻醪供熟醉，断无杰句写芳华。",
            "玉楼不夜家家月，琼树先春处处花。",
            "想见寒江最奇绝，扁舟蓑笠钓云沙。"
        ],
        "notes": "",
        "id": "dd1ba6c06135e866a1ae52578b50c1e5"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "再用前韵  其一",
        "preface": "",
        "paragraphs": [
            "东君作意欲先春，故放千林火速新。",
            "风急乱飘初眩眼，地空远望忽迷神。",
            "簷楹不动垂冰柱，庭户无声糁玉尘。",
            "留取寒光待元夕，一时灯月付游人。"
        ],
        "notes": "",
        "id": "bae565d9e3bd1d4565426254b4a98108"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "再用前韵  其二",
        "preface": "",
        "paragraphs": [
            "不用扁舟寻故友，但穿败履访邻家。",
            "雪堂归去东坡老，云驭飞来萼绿华。",
            "稚子欢呼惊柳絮，佳人疑悮认梅花。",
            "出门天地俱无碍，却意江空月在沙。"
        ],
        "notes": "",
        "id": "9f1bcc1fc364ed8ba783f553a4af78b3"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "雪中端约相招因以诗简之",
        "preface": "",
        "paragraphs": [
            "纤纤暮雨变飞霙，夜听敲窗泻竹声。",
            "柳絮因风诚可拟，梅花带月有余清。",
            "梁园公子方开宴，姑射神人最赋情。",
            "可笑寒儒无秀句，一诗聊欲问前盟。"
        ],
        "notes": "",
        "id": "0214c05d737eeedc7dbb79208f4b7aff"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "易地湖外喜而有作",
        "preface": "",
        "paragraphs": [
            "平生何意作南游，直为饥驱不自由。",
            "天外飞鸢惊昨梦，峰前回雁唤离愁。",
            "再赓汉节君恩重，一笑潘舆喜气浮。",
            "惭愧向来三百指，团栾归去更何求。"
        ],
        "notes": "",
        "id": "176008ac3bba36a925106f29c54a42ff"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "为赵氏题三桂堂",
        "preface": "",
        "paragraphs": [
            "千佛联名未足多，书生荣遇已如何。",
            "钟英况出神明胄，接武仍登甲乙科。",
            "郗氏一枝犹可贵，燕山五桂未能过。",
            "矧君四世推良吏，信史垂芳永不磨。"
        ],
        "notes": "",
        "id": "a67870f315a5dcb8db8ebcd7bb59b0fd"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "观雪",
        "preface": "",
        "paragraphs": [
            "卧听跳珠落瓦沟，晓来飞雪冻云稠。",
            "晃观佛国三千界，幻出僊家十二楼。",
            "公子休夸梁苑宴，高人空泛剡溪舟。",
            "何如缚取吴元济，夜半衔枚入蔡州。"
        ],
        "notes": "",
        "id": "eed31ab4c5534f4c7134917dbbff897b"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "再用观雪韵",
        "preface": "",
        "paragraphs": [
            "幽居穷僻傍邗沟，晚岁天寒雪意稠。",
            "高卧但知深闭户，纵观何敢共登楼。",
            "寒惊远塞孤飞雁，重压清江独钓舟。",
            "遥想千官驰入贺，葱葱和气满皇州。"
        ],
        "notes": "",
        "id": "afda97bd830cb10c6f8c23a1242f6867"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "忆故园梅花",
        "preface": "",
        "paragraphs": [
            "遥忆家山千树梅，几年心力费栽培。",
            "雪中最喜登楼望，月下偏宜傍水开。",
            "东阁自怜诗兴懒，平泉不见信音来。",
            "主人行矣休官去，怨鹤惊猿勿浪猜。"
        ],
        "notes": "",
        "id": "e88362cfb2885469344d95be84ce590c"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "鴈荡",
        "preface": "",
        "paragraphs": [
            "又持一节向东州，自怪平生欠此游。",
            "胜地百年开鴈荡，漏天千古泻龙湫。",
            "云生半岫轻随足，泉落空岩急打头。",
            "却恨昔贤无辙迹，谢公岭上更迟留。"
        ],
        "notes": "",
        "id": "6916aae79cc96c08058c2daad8f30285"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "道中述怀",
        "preface": "",
        "paragraphs": [
            "分阃南来两见秋，不才多病合归休。",
            "奔驰水陆三千里，经历江湖十四洲。",
            "鲈鲙莼丝怀古里，梅花雪片送行舟。",
            "自惭尸素终无补，只为忧边白尽头。"
        ],
        "notes": "",
        "id": "156b191fe70a8a65a2fa4349454a7249"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "送胡季玉还毗陵",
        "preface": "",
        "paragraphs": [
            "瘴雨蛮烟昼不开，问君底事亦南来。",
            "外台总计慙无术，内府输珍信有才。",
            "我去鴈峰同北乡，子行梅岭带春回。",
            "故园花竹平安否，何日从容共一杯。"
        ],
        "notes": "",
        "id": "728163f67ecaef2747bfaff0ae9a0a20"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "元夕出游",
        "preface": "",
        "paragraphs": [
            "九衢灯火万家春，岭外风光自可人。",
            "剩喜丰登好时节，会须打扑困精神。",
            "嬉游要属风流帅，衰懒何堪老病身。",
            "勉意追陪非得已，由来忧乐本吾民。"
        ],
        "notes": "",
        "id": "9e25e2ca2159d14843fac2fc1e16487a"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "思归  其一",
        "preface": "",
        "paragraphs": [
            "世事端如一局碁，光阴还若掷梭飞。",
            "亡弓休问人得失，佩剑那知孰是非。",
            "每对西山看不厌，何当南浦送将归。",
            "不如从此扁舟去，江上秋高蟹正肥。"
        ],
        "notes": "",
        "id": "f7f60e8ad3b36c980563085c5e6cdd90"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "思归  其二",
        "preface": "",
        "paragraphs": [
            "久留瘴岭苦思归，安得身如越鸟飞。",
            "老去宦情真是薄，年来乐事觉全稀。",
            "衰颜得酒还如少，病骨添衣却似肥。",
            "只为莼鲈动归思，非关勇退早知几。"
        ],
        "notes": "",
        "id": "ee94fcf652ee06c0ee890b3dd8d7ed89"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "登榕溪阁",
        "preface": "",
        "paragraphs": [
            "公余赢得暂时休，归骑匆匆更少留。",
            "古木千章环美荫，危亭百尺枕清流。",
            "诗翁僊去留遗迹，病守重来访昔游。",
            "坐久西山衔落照，一行鸥鹭起汀洲。"
        ],
        "notes": "",
        "id": "9dadc727e87eaa04bfa6726830be6ad9"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "陪宪使登榕溪阁",
        "preface": "",
        "paragraphs": [
            "归途重约使轺临，为爱榕溪十亩阴。",
            "俯瞰江流青一带，坐看山色碧千寻。",
            "共拚沉醉酬佳节，暂驻斜晖纵赏心。",
            "因念玉关人已老，不堪摇落又秋深。"
        ],
        "notes": "",
        "id": "c5c6fff8eec93ebdc6b350ea9100da02"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "用前韵成二首一以谢宪使和章一以述怀  其一",
        "preface": "",
        "paragraphs": [
            "五岭何烦汉节临，暂来南国种棠阴。",
            "诗亲老杜真无敌，迹访涪翁尚可寻。",
            "登览漫穷千里目，衰迟唯有五湖心。",
            "江山弹压归诗伯，诗赋梅花雪片深。"
        ],
        "notes": "",
        "id": "53db3e5fde06fe1797948ae3d9554a29"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "用前韵成二首一以谢宪使和章一以述怀  其二",
        "preface": "",
        "paragraphs": [
            "老去重阳又再临，等闲驹隙度光阴。",
            "虚名何苦劳方寸，直道焉能枉尺寻。",
            "夜雨梧桐惊客梦，秋风鲈鲙动归心。",
            "诏恩若许休官去，笑指山林远更深。"
        ],
        "notes": "",
        "id": "b95bdf1c00b66390973a18286d3620cb"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "再用前韵",
        "preface": "",
        "paragraphs": [
            "当代名流共一临，胜游应不减山阴。",
            "寸莛讵可撞千石，短绠徒劳汲百寻。",
            "松竹要坚三友操，金兰默契二人心。",
            "时平岁稔文书省，缓引清觞莫厌深。"
        ],
        "notes": "",
        "id": "9e09d1567f4f98c33f1b2ac7a7797a8b"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "丁未立春日读白乐天浩歌行不觉身年四十七之句时方悼亡有感而作",
        "preface": "",
        "paragraphs": [
            "不觉身年四十七，此身虽在鬓如霜。",
            "平生意气空摧索，老去功名付渺茫。",
            "愁里不知佳节至，尊前那复少年狂。",
            "梅花纸帐焚香坐，感旧伤怀泪两行。"
        ],
        "notes": "",
        "id": "bacb739b5c21c3dfd3dcf6eae8e9d7a3"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "芍药",
        "preface": "",
        "paragraphs": [
            "自古维扬厥草夭，露红烟紫不胜娇。",
            "郑风已久名溱洧，洛品犹堪压魏姚。",
            "痛饮莫辞金凿落，清标偏爱玉逍遥。",
            "楚狂小子嗟多病，坐对珍丛不自聊。"
        ],
        "notes": "",
        "id": "410418010b3794daf650b03c64bd273e"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "过鄱阳湖适遇便风湖面如镜喜而有作",
        "preface": "",
        "paragraphs": [
            "多谢江神不世情，为怜逐客送归程。",
            "一帆风力如飞疾，千里湖光似掌平。",
            "要是吾生仗忠信，自然此意格神明。",
            "反思宦路风波恶，屡触危机梦亦惊。"
        ],
        "notes": "",
        "id": "927c6f4c14e37d2a3d16a22ef739c4ee"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "十月十六日发南昌下半月过建康便风顺流日行二百里舟人云未有如此速者",
        "preface": "",
        "paragraphs": [
            "钟陵一水下金陵，轻舸何劳半月程。",
            "千里快风冲雪浪，一天寒日弄霜晴。",
            "天公有意如相念，川后安流自不惊。",
            "料得还家时节近，买羊沽酒互逢迎。"
        ],
        "notes": "",
        "id": "fdf36daf5c46c0979320d6b8b8ac52cb"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "南昌大阅",
        "preface": "",
        "paragraphs": [
            "自昔洪都地望雄，剑光直与斗牛通。",
            "角声悲壮秋风里，旗影横斜晚照中。",
            "帘幕万家观小队，弓刀千骑拥元戎。",
            "此身虽老心犹壮，自笑凭鞍矍铄翁。"
        ],
        "notes": "",
        "id": "1093ac0a573782a677d0b704b071cdc9"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "滕王阁",
        "preface": "",
        "paragraphs": [
            "杰阁峥嵘枕古城，公余扶病一登临。",
            "西山拄笏增诗兴，南浦飞帆动客心。",
            "白鸟去边迎落日，青林断处认遥岑。",
            "摩挲石刻空三叹，吏部文章绝古今。"
        ],
        "notes": "",
        "id": "560fcf6b4a3f0f301239031aa3055d10"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "至日书怀",
        "preface": "",
        "paragraphs": [
            "自笑痴儿得许忙，闭门便觉日舒长。",
            "作诗拟学江西派，起疾多求海上方。",
            "老去光阴空叹息，病逢时节转凄凉。",
            "可怜只影无聊頼，儿女三人各一方。"
        ],
        "notes": "",
        "id": "2c0a825ef574fba180a9719903f39cf8"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "咏雪和介卿韵",
        "preface": "",
        "paragraphs": [
            "诗翁咳唾自成珠，画笔新传粉墨图。",
            "大白赓酬金潋滟，小红团坐锦糢糊。",
            "纵观佛界成银色，疑入僊家醉玉壶。",
            "应笑阴何用心苦，愁吟终夜拨寒炉。"
        ],
        "notes": "",
        "id": "681ceac0e3befc3eb65bfb6b140cb48a"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "再和前韵",
        "preface": "",
        "paragraphs": [
            "郢客清歌若贯珠，回风妙舞巧难图。",
            "漫空片片匀如翦，投隙纷纷密似糊。",
            "溪月一钩窥玉镜，江梅千树插冰壶。",
            "何人乞我僊家帽，共傲禅床与药炉。"
        ],
        "notes": "",
        "id": "414848165e3006dbc3f6f63b103b2512"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "浙东宪司会同年八人以诗记之",
        "preface": "",
        "paragraphs": [
            "乾道龙飞二纪前，一时再会八同年。",
            "诸公谁念广文冷，三已方知令尹贤。",
            "别乘达尊人共敬，轺车并驾我叨先。",
            "兰亭又见群贤集，盛事宜将琬琰镌。"
        ],
        "notes": "",
        "id": "5a180875924258378662113426ae281f"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "重九日陪诸公游花田  其一",
        "preface": "",
        "paragraphs": [
            "天遣奇花择地生，为怜体素更轻盈。",
            "一天秋色风光好，十顷寒香露气清。",
            "不特炉熏资賸馥，最宜宝髻缀繁英。",
            "凭谁移向琼林去，乞与江梅作弟兄。"
        ],
        "notes": "",
        "id": "dca60f0bb91eabfe8cb436420499ac4d"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "重九日陪诸公游花田  其二",
        "preface": "",
        "paragraphs": [
            "此花亦是可怜生，刻玉融酥万数盈。",
            "素质更兼秋色静，幽香暗逐晓风清。",
            "不须篱菊浮纤蕊，好学官梅缀落英。",
            "来岁龙山高会在，又呼张丈唤殷兄。"
        ],
        "notes": "",
        "id": "9cfb5cd4769724d86db20cd659b6cf91"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "重九日陪诸公游花田  其三",
        "preface": "",
        "paragraphs": [
            "作意登临快此生，爱花莫惜酒杯盈。",
            "水沉风味香仍远，冰雪肌肤韵更清。",
            "名字不须联十友，品题犹頼有三英。",
            "定知茉莉真瓜葛，连璧谁家弟与兄。"
        ],
        "notes": "",
        "id": "9c2b22861beea71d0df37b7513a4f905"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "重九日陪诸公游花田  其四",
        "preface": "",
        "paragraphs": [
            "瑞叶嘉禾亦旅生，琼田十顷足丰盈。",
            "色侵粉面人争羡，香入奇熏心自清。",
            "宝盖缉成双缟带，筠笼采尽万琼英。",
            "若逢靖节为佳妃，肯让黄花作女兄。"
        ],
        "notes": "",
        "id": "6b53ed7811cde64bf3c928443ad2e347"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "再成二诗录呈诸公  其一",
        "preface": "",
        "paragraphs": [
            "渐老寻花学后生，琼玫折得我怀盈。",
            "纤枝瘦叶还相称，道骨僊风得许清。",
            "懒共山矾对春色，搀先篱菊荐秋英。",
            "由来玉树阶庭秀，不减风流谢氏兄。"
        ],
        "notes": "",
        "id": "fcb29dbb652a97e97f4c388ca2048ae4"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "再成二诗录呈诸公  其二",
        "preface": "",
        "paragraphs": [
            "为嫌桃李太麤生，晚殿群芳不自盈。",
            "冷艳坐消三伏暑，高标独占九秋清。",
            "簪花拟欲酬佳节，落帽从教笑众英。",
            "最有诗翁被花恼，从今唤作友于兄。"
        ],
        "notes": "",
        "id": "8273fc617be20e897e6d465021d70644"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "再用韵呈薛士昭提举",
        "preface": "",
        "paragraphs": [
            "天公作戏为谁生，不数芳兰九畹盈。",
            "美景良辰无限好，奇花妙句有余清。",
            "一枝潇洒闺中秀，百卉纷华粪上英。",
            "闻道河东有三凤，诗名还是属难兄。"
        ],
        "notes": "",
        "id": "ccac92db717023bc1b6d861b45520094"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "拨置吏牍再作一诗以酬相恼之什",
        "preface": "",
        "paragraphs": [
            "朝来衙集事还生，不觉文书几上盈。",
            "顾我尘埃败佳思，羡君心迹得双清。",
            "也知静色撩诗兴，无奈芜辞愧俊英。",
            "得句已推三昧手，论交当拜十年兄。"
        ],
        "notes": "",
        "id": "38f867776554e0bf9220e3ac234c4d1b"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "偶得兄字再成一诗",
        "preface": "",
        "paragraphs": [
            "年来习气尚书生，喜得珠玑箧笥盈。",
            "不羡奇葩争妩媚，且看丽藻鬭新清。",
            "禅心欲向花前定，佳句难酬座上英。",
            "知是诗人故相恼，只愁无处问家兄。"
        ],
        "notes": "",
        "id": "7f30d91dfd41a9b7cf94180200f81725"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "再用前韵  其一",
        "preface": "",
        "paragraphs": [
            "秋著寒花取次生，千丛向晓露珠盈。",
            "根灵不止芝房秀，香远仍分桂子清。",
            "弄雪飘飖疑玉女，迎风绰约认瑶英。",
            "品题自是推词伯，谁道诗中只庶兄。"
        ],
        "notes": "",
        "id": "c3b2131486202a3b310fe135b121a91f"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "再用前韵  其二",
        "preface": "",
        "paragraphs": [
            "梅花料得是前生，楚些招魂魄已盈。",
            "却笑横枝太消瘦，不堪淡月助凄清。",
            "风流有客传花谱，火速无人集韵英。",
            "江左诗僧浑压倒，每惭得句犯师兄。"
        ],
        "notes": "",
        "id": "c161e233dc1766317314f112b5f57bef"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "用前韵简赵薛二丈  其一",
        "preface": "",
        "paragraphs": [
            "谁遣闲愁百种生，消除惟有酒尊盈。",
            "自知老去风流尽，暂得官闲气味清。",
            "香阁寂寥谩隣女，罗帏调护想宗英。",
            "二君此举宜先罚，大白先浮伯雅兄。"
        ],
        "notes": "",
        "id": "78b9d1fbd21ec8bae5eed3a8bd8a49f9"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "用前韵简赵薛二丈  其二",
        "preface": "",
        "paragraphs": [
            "满目凄凉秋思生，寒香万本绿畴盈。",
            "风回兰蕙由来远，露浥蔷薇分外清。",
            "取次梳妆呈素面，等闲流落惜芳英。",
            "凤楼大手须公等，好把蛮笺寄老兄。"
        ],
        "notes": "",
        "id": "728cf07a448692a1939e561f8f0942fb"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "用前韵简赵薛二丈  其三",
        "preface": "",
        "paragraphs": [
            "瓜时正值一阳生，已见眉间喜气盈。",
            "诏下鳌头恩数宠，香含鸡舌省曹清。",
            "西湖好去穷清赏，南国无从恋蕣英。",
            "自此达尊兼德爵，不唯年事合推兄。"
        ],
        "notes": "",
        "id": "e885a194ea4b10e4b7bd58a96aeb3d6c"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "游归来园追想主人高风恨不及见因赋二诗  其一",
        "preface": "",
        "paragraphs": [
            "相门戚畹昔无邻，令代衣冠不乏人。",
            "怪底山林成独往，从渠钟鼎漫横陈。",
            "居官政自风流在，教子空余翰墨新。",
            "蕙帐寂寥人不见，几多花鸟怨青春。"
        ],
        "notes": "",
        "id": "c9096252886c2442be6a3e42c41a96ea"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "游归来园追想主人高风恨不及见因赋二诗  其二",
        "preface": "",
        "paragraphs": [
            "几年奔走困尘埃，愧仰高风得得来。",
            "乔木参天应手种，好花夹路为谁开。",
            "芳辰不惜终朝醉，晚色何堪恶雨催。",
            "极目青林无限意，归鞍欲去更徘徊。"
        ],
        "notes": "",
        "id": "85c27470d6a27dbf4bde6a120d17c7bf"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "岁暮有感",
        "preface": "",
        "paragraphs": [
            "久困京尘厌剧烦，一麾江海养衰残。",
            "簿书丛里身空老，鼓角声中岁又阑。",
            "赢得星星双鬓白，空余耿耿寸心丹。",
            "自怜憔悴今如许，盍向明时早挂冠。"
        ],
        "notes": "",
        "id": "c9c8997ae2a6b77370abd814c698d6d2"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "同顾广文游西湖",
        "preface": "",
        "paragraphs": [
            "老来多病盍归休，祇为江山得少留。",
            "万顷澄波环胜境，千峰倒影漾中流。",
            "十年两作西湖长，一日同为北牖游。",
            "预约他时官事了，与君重醉百花洲。"
        ],
        "notes": "",
        "id": "c0b39e4d37ffc814754367b0f51578a6"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "登岸山观用前韵",
        "preface": "",
        "paragraphs": [
            "病足蹒跚好罢休，又登绝顶故迟留。",
            "霜明枫叶红如染，露挹岚光翠欲流。",
            "远目无穷休更望，赏心未足卜重游。",
            "超然胜绝非人世，疑是身居麟凤洲。"
        ],
        "notes": "",
        "id": "7e842e0e5bb5fd58e2d9fde5415f0638"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "水栀",
        "preface": "",
        "paragraphs": [
            "谁移花本瓦盆中，怪底幽香度晓风。",
            "白石清泉助潇洒，疎枝瘦叶缀玲珑。",
            "晴窗坐对情无那，午枕清眠梦亦通。",
            "小品纷敷生意足，信知人力夺天工。"
        ],
        "notes": "",
        "id": "bd9eb0f1e95ee6c6e79253a9dfbb3f3d"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "不寐",
        "preface": "",
        "paragraphs": [
            "独卧虚斋百念衰，枕边犹有数枝梅。",
            "青灯看尽愁肠断，画角吹残旅梦回。",
            "发为忧时浑欲雪，心存报国未全灰。",
            "功名蹭蹬身先老，那更骎骎急景催。"
        ],
        "notes": "",
        "id": "d7d65313f3c55669ae825ce15399a8ca"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "有感  其一",
        "preface": "",
        "paragraphs": [
            "宦涂欲海久沉冥，自念虚为一世人。",
            "不向精微穷性理，多于蹇浅敝精神。",
            "休论今古无穷事，且乞江湖自在身。",
            "富贵功名付儿辈，一邱一壑任吾真。"
        ],
        "notes": "",
        "id": "09f1ac9b6a2929253abed4ab6f037a1f"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "有感  其二",
        "preface": "",
        "paragraphs": [
            "仕路驱驰老不堪，自怜踪迹徧东南。",
            "人间失意常八九，海内同心无二三。",
            "蝴蝶梦中心自适，蜗牛角上战方酣。",
            "要知世事皆虚幻，且向禅林更饱参。"
        ],
        "notes": "",
        "id": "2c280c18bff30f542bbc13a0fbf045dd"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "有感  其三",
        "preface": "",
        "paragraphs": [
            "老来触目总堪悲，点检尊前事已非。",
            "方叹娇娆随月落，何堪樊素与春归。",
            "梨花著雨还空委，柳絮因风只欲飞。",
            "唯有庭前柏子树，岁寒相对两依依。"
        ],
        "notes": "",
        "id": "11ca5eae66e78513061127437c10c4d0"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "有感  其四",
        "preface": "",
        "paragraphs": [
            "蚤岁登瀛浪自期，一为俗吏困驱驰。",
            "平生不得文章力，老去宁求世俗知。",
            "到底粗官是男子，从渠了事笑痴儿。",
            "全家饱暖还知否，欲报君恩力已疲。"
        ],
        "notes": "",
        "id": "6c92fd4c3cee7780907e8a7eb450fac5"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "有感  其五",
        "preface": "",
        "paragraphs": [
            "我本湖山一老僧，业缘未断尚贪荣。",
            "重来且了前生债，死去宁须后世名。",
            "已绝尘嗔心不竞，那堪衰老病相萦。",
            "散花天女今何用，为问维摩作么生。"
        ],
        "notes": "",
        "id": "d627ddc7124b177db43bcd96a1316788"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "有感  其六",
        "preface": "",
        "paragraphs": [
            "百年光景急如梭，揽镜登楼奈若何。",
            "岁月不堪供把玩，亲朋已觉渐消磨。",
            "功名自是身心懒，忧惧端由患难多。",
            "富贵傥来非我有，恍如一枕梦南柯。"
        ],
        "notes": "",
        "id": "748fff130d273481e400967832a26a88"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "自咏  其一",
        "preface": "",
        "paragraphs": [
            "自怜衰病力难胜，岂不怀归畏友朋。",
            "随牒偶来真漫士，打包即去类孤僧。",
            "头颅种种何劳问，面目棱棱自取憎。",
            "頼有一廛今可老，不妨饮水曲吾肱。"
        ],
        "notes": "",
        "id": "33470f042d950d603cb8a3ec1c46b2a0"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "自咏  其二",
        "preface": "",
        "paragraphs": [
            "浮生一梦疾南柯，白发人间所阅多。",
            "土木形骸齐物我，萍蓬踪迹惯风波。",
            "可怜造化小儿耳，其奈痴顽老子何。",
            "毁誉是非何足较，百年颜跖共山阿。"
        ],
        "notes": "",
        "id": "fe6e74c10427c277df95a9a8983b93da"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "奉祠东归  其一",
        "preface": "",
        "paragraphs": [
            "老来不复叹飘零，游宦真如水上萍。",
            "绵力何堪分阃寄，宽恩犹许奉祠庭。",
            "休夸仙去骑鲸李，剩喜归来化鹤丁。",
            "料得亲朋相慰藉，还惊双鬓失青青。"
        ],
        "notes": "",
        "id": "044cf4c60ae41e6eb3928344439976a6"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "奉祠东归  其二",
        "preface": "",
        "paragraphs": [
            "书生贱分动多奇，浪得声名毁亦随。",
            "绝口不须谈世事，扪心唯有仗天知。",
            "人间变态浑如戏，眼底风光总是诗。",
            "白石清泉无限好，挂冠神武未为迟。"
        ],
        "notes": "",
        "id": "4c70257b2d5162f34007bbad7ee8b4e8"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "书怀",
        "preface": "",
        "paragraphs": [
            "扁舟东下自夷犹，胸次浑无一物留。",
            "世味横陈如嚼蜡，人生变灭似浮沤。",
            "休休且毕山林愿，去去空怀畎亩忧。",
            "自念秋毫皆帝力，衔环结草若为酬。"
        ],
        "notes": "",
        "id": "a7715d7fc837a728aa66604ad8c4071f"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "江行阻风",
        "preface": "",
        "paragraphs": [
            "鴈峰飘泊又经年，却忆槎头缩项鳊。",
            "三伏炎光真烁石，重湖骇浪远连天。",
            "快风坐阅千帆过，上水徒劳百丈牵。",
            "坎止流行随所遇，便当归去访林泉。"
        ],
        "notes": "",
        "id": "4d7c3cc29aa435f73d5d183e3280311b"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "舟过池阳许仓蔡守留饮不果赴以诗谢之",
        "preface": "",
        "paragraphs": [
            "小泊池阳暮霭中，故人留我一尊同。",
            "归心已逐东流水，快意仍逢下水风。",
            "自念相逢非草草，也知别去太匆匆。",
            "归来独酌寒江上，空想宾筵蜡炬红。"
        ],
        "notes": "",
        "id": "b20607bd47d9ef8fa6fe8434ce3662c5"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "夜宿交石峡凌晨舟行适遇便风俄顷至小孤山",
        "preface": "",
        "paragraphs": [
            "好风特特送征帆，百里俄惊指顾间。",
            "薄暮暂留交石峡，迟明已到小孤山。",
            "峰峦过目非吾有，鸥鹭无心似我闲。",
            "幸得年丰归去好，长腰玉粒未应悭。"
        ],
        "notes": "",
        "id": "0eddc9232942496940cec9d3d813052c"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "金陵道中",
        "preface": "",
        "paragraphs": [
            "蚤年游历徧诸方，触处无心是道场。",
            "三已不须形喜愠，两来宁肯异炎凉。",
            "落霞孤鹜仍秋水，衰草残云又夕阳。",
            "天假一帆风力便，回头五日到家乡。"
        ],
        "notes": "",
        "id": "31f702446fc0b5d1c9720e137f61ea50"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "东归喜而有作",
        "preface": "",
        "paragraphs": [
            "投老何堪再落南，病躯宁敢望生还。",
            "空慙马援标铜柱，自分班超老玉关。",
            "万里梅花愁思外，五湖烟水梦魂间。",
            "诏恩幸喜归田里，旋筑新堂榜爱闲。"
        ],
        "notes": "",
        "id": "de71bf228f1bcdf61008b1a121f646c3"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "荆溪即事",
        "preface": "",
        "paragraphs": [
            "我爱荆溪拟卜居，万家人物在蓬壶。",
            "湖光潋滟新磨镜，山色葱茏罨画图。",
            "顾渚茶甘风袂爽，石亭梅老月轮孤。",
            "功名已矣君休问，一舸从教寄五湖。"
        ],
        "notes": "",
        "id": "0ed9020992faa51aec0f5afbb05e6372"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "新居偶成二诗示邻人李子真  其一",
        "preface": "",
        "paragraphs": [
            "薄宦归来卜数椽，悭囊倍费买山钱。",
            "地幽不减林泉盛，天阔浑疑风月偏。",
            "事与心违方问舍，客将老至合归田。",
            "平生豪气今如此，百尺楼高空自怜。"
        ],
        "notes": "",
        "id": "4a2504a88d73062d2afb4ee11b7538b1"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "新居偶成二诗示邻人李子真  其二",
        "preface": "",
        "paragraphs": [
            "我得祇园十亩间，清沟一带巧萦环。",
            "芟夷丛竹通幽径，指点荒城当远山。",
            "欹枕清宵闻鹤唳，凭栏终日伴鸥闲。",
            "西邻頼有诗人在，二老风流任往还。"
        ],
        "notes": "",
        "id": "06536fd84ce43515171e8f842b27c684"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "爱闲堂",
        "preface": "",
        "paragraphs": [
            "归来筑室傍城阴，旋揭新名雅意深。",
            "因病爱闲多得趣，逢场作戏亦何心。",
            "鸟鱼飞泳全真性，水石风流有至音。",
            "衰朽自知无所用，量才祇合在山林。"
        ],
        "notes": "",
        "id": "846e1fe652910e1c58c8317ff47f44a3"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "刘公实以淮白为饷喜而作诗",
        "preface": "",
        "paragraphs": [
            "食指朝来应吉占，淮鱼远寄喜开奁。",
            "肥鲜正自资糟粕，甘美何劳佐酪盐。",
            "未信鹿头堪并进，定知熊掌不能兼。",
            "慈闱一笑尝珍味，留与儿童例属餍。"
        ],
        "notes": "",
        "id": "f5d7d54cfa4cbcb5b060b3be222efef4"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "以淮白南京山药为子真太夫人寿即用前韵",
        "preface": "",
        "paragraphs": [
            "鹊噪虚簷喜可占，奇薰得得出珍奁。",
            "山𫉄尚带中原土，淮白仍余东海盐。",
            "北物远来难再致，南烹久饫喜相兼。",
            "分甘拟作亲庭寿，料想齐眉亦共餍。"
        ],
        "notes": "",
        "id": "3fd6e886faf454ad9f7b243f7a7e86aa"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "和李子真八月十四日夜赏月之什",
        "preface": "",
        "paragraphs": [
            "西园清夜喜追随，唯恐冰轮出海迟。",
            "不但旷怀皆我辈，要知痛饮是吾师。",
            "十分未放蟾盈魄，三匝先惊鹊遶枝。",
            "此夕清欢那复有，世间能得几人知。"
        ],
        "notes": "",
        "id": "b938952ef9ba586a705a05337e1ec2a4"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "咏橘",
        "preface": "",
        "paragraphs": [
            "江上霜明十月寒，枝头颗颗缀金丸。",
            "王孙抛却黄金弹，酒伴收归白玉槃。",
            "乍见浑疑卢橘熟，初尝犹带越梅酸。",
            "洞庭风味真相似，试与尊前比并看。"
        ],
        "notes": "",
        "id": "7a5dd13cf14f4de70fb3d80faaf2a92f"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "以莲实饷李子真作诗为谢因用其韵",
        "preface": "",
        "paragraphs": [
            "穷巷深居摆俗缘，幽芳偏爱小池莲。",
            "戏将净色供斋钵，走送新房荐酒船。",
            "怀橘孰无慈母念，觅梨应有小儿怜。",
            "行看绿水芙蕖丽，漫遣登临忆仲宣。"
        ],
        "notes": "",
        "id": "98f195a4424bbe21f0f8207eb063b1ef"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "金坛灯市甚盛介卿见招不能往以诗谢之",
        "preface": "",
        "paragraphs": [
            "可堪回首少年强，灯夕追游得许忙。",
            "老去情怀甘寂寞，年来节物转凄凉。",
            "出门有碍身如绊，异县相望道且长。",
            "漫想故人行乐处，水晶宫里醉霞觞。"
        ],
        "notes": "",
        "id": "799ee80feff05d482ebcbb485b07a5c9"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "灯夕不出偶成",
        "preface": "",
        "paragraphs": [
            "晚岁光阴只自惊，眼中乐事叹何曾。",
            "雕鞍绣幰多游子，纸帐蒲龛一病僧。",
            "尘翳扫除方寸地，光明散作百千灯。",
            "维摩丈室跏趺坐，千息调匀唤不譍。"
        ],
        "notes": "",
        "id": "4b7f4c6723c2a7fd2b8163a185438f6d"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "奉酬介卿惜春之什",
        "preface": "",
        "paragraphs": [
            "屈指骎骎向六旬，每于春事尚关情。",
            "病逢时节还虚度，老去光阴只暗惊。",
            "剩喜清新诗句好，休辞潋滟酒杯盈。",
            "荣枯代谢年年事，怪底鶑声诉不平。"
        ],
        "notes": "",
        "id": "456a7007ebf921707ae6e435ebb257ea"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "介卿送方竹杖以诗谢之",
        "preface": "",
        "paragraphs": [
            "何必穷搜到大宛，仰山龙种出天然。",
            "直方自得坤爻动，坚瘦宜居灵寿先。",
            "剩喜登山扶病足，不妨倚壁伴清眠。",
            "故人若问今无恙，不似山僧故削圆。"
        ],
        "notes": "",
        "id": "d0331ccec3948dcd9a9fa09a1b0021a0"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "游金山",
        "preface": "",
        "paragraphs": [
            "襆被归来万事轻，此行得得为登临。",
            "苍崖斗绝山浮玉，碧瓦鳞差地布金。",
            "千里江淮穷远目，十年尘土愧初心。",
            "何人为击中流楫，北望神州泪满襟。"
        ],
        "notes": "",
        "id": "f560e76abb4d8ce6dd2f401f603b3882"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "题东皋",
        "preface": "",
        "paragraphs": [
            "归来相望筑东皋，千载风流独慕陶。",
            "两地林泉俱胜绝，二难人物总孤高。",
            "地连衡岳浮空翠，天与湘江隔世鏖。",
            "祇恐山灵回俗驾，可容暇日再游遨。"
        ],
        "notes": "",
        "id": "41fb4af9340813f9cd97426639f50d7a"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "燕坐小阁",
        "preface": "",
        "paragraphs": [
            "丈室翛然一物无，平生习气痛消除。",
            "药炉经卷常为伴，酒盏茶瓶自作疎。",
            "老去头颅休更问，本来面目竟何如。",
            "泛观博览浑无用，且读西方贝叶书。"
        ],
        "notes": "",
        "id": "2453acde70af5898bf967965f1d1d600"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "雪中用王使君韵招介卿",
        "preface": "",
        "paragraphs": [
            "江南雪片一冬深，欺压梅花瘦不禁。",
            "入地遗蝗应扫迹，连阡宿麦始抽心。",
            "幻成玉界清无滓，踏碎瑶阶迹可寻。",
            "剩喜扁舟来访我，何妨乘兴共清斟。"
        ],
        "notes": "",
        "id": "8d8a26fe2d8319d253e506c0f62a0eb3"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "雪中用前韵示汝咨汝功二姪",
        "preface": "",
        "paragraphs": [
            "策试中庭雪已深，玉楼冻合冷难禁。",
            "哦成风絮频呵手，拨尽寒灰苦用心。",
            "梁苑巧粧花满树，蓝田幻出玉千寻。",
            "吾家二谢多才思，莫惜高吟更浅斟。"
        ],
        "notes": "",
        "id": "430e55037c269017c32056f468053095"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "次蔡介卿雪中见寄  其一",
        "preface": "",
        "paragraphs": [
            "玄冥作意逞雄豪，陵压东君惨不骄。",
            "一气回春何太晚，群阴见𪾢未全消。",
            "漫夸呈瑞宜新麦，那似为霖救旱苗。",
            "造物深机虽莫测，愿言六气自均调。"
        ],
        "notes": "",
        "id": "fd09491ecdfff365b118ecaf93f2c4ff"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "次蔡介卿雪中见寄  其二",
        "preface": "",
        "paragraphs": [
            "等闲栽遍小园花，賸拟春来赏物华。",
            "不觉琼英先满树，更看缟带暗随车。",
            "光摇玉镜冰初泮，冻屈金钩草未芽。",
            "料得小桥人不到，江梅欺压任横斜。"
        ],
        "notes": "",
        "id": "150ddd553019626711ff0f4445e8dd36"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "病中书",
        "preface": "",
        "paragraphs": [
            "短褐颓然一病僧，支离瘦骨伴枯藤。",
            "扫除习气嗟犹在，摆脱尘缘愧未能。",
            "案上纵横堆药裹，箧中颠倒贮书縢。",
            "青鞋布袜从兹始，试叩如来大小乘。"
        ],
        "notes": "",
        "id": "9faa994f70ad3a71e93703f0d687c040"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "挽胡通判",
        "preface": "",
        "paragraphs": [
            "胡公家学本中庸，挺挺云来有祖风。",
            "但得年皆余八十，何妨位不至三公。",
            "方期束帛迎申老，忽举空衣葬葛洪。",
            "江左祇今推甲族，庆源衮衮自无穷。"
        ],
        "notes": "",
        "id": "ce1846b3ee00ea714916efdc95b1cfcf"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "齐子余侍郎挽诗  其一",
        "preface": "",
        "paragraphs": [
            "玉笋班中第一人，堂堂风采照公卿。",
            "箕裘四世儒科贵，簪橐三朝法从荣。",
            "广厦细旃多启沃，黄扉青琐罄忠诚。",
            "经纶未了犹遗恨，信史空留后世名。"
        ],
        "notes": "",
        "id": "8ec8ecd7171d9d69c8198d25541a4a75"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "齐子余侍郎挽诗  其二",
        "preface": "",
        "paragraphs": [
            "哀荣终始冠当时，何况人生七十稀。",
            "岘首正思羊叔子，宣城还忆谢玄晖。",
            "松阶方俟甘泉对，蒿里俄惊朝露晞。",
            "他日西州忍重过，为公回首一沾衣。"
        ],
        "notes": "",
        "id": "a6f0369a776fd7c48cd14cb4ec018d75"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "李粹伯侍御挽诗  其一",
        "preface": "",
        "paragraphs": [
            "妙龄才气已无双，军阵飞扬翰墨场。",
            "白简空余遗藁在，锦囊应有近诗藏。",
            "生前且尽杯中物，死去犹堪地下郎。",
            "逸气不应埋宿草，会看千丈吐光芒。"
        ],
        "notes": "",
        "id": "1b8e6fa9be0f7b72458f4aabd3e74373"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "李粹伯侍御挽诗  其二",
        "preface": "",
        "paragraphs": [
            "犹记当年玉笋班，凛然风采动朝端。",
            "壮怀漫拟麒麟阁，直气曾缨獬豸冠。",
            "太白风姿图像见，卫公英爽梦魂寒。",
            "四州巷哭多遗爱，留取甘棠勿翦残。"
        ],
        "notes": "",
        "id": "a55acd2bebddd2b3fb749b8de7b5b55c"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "胡长文给事挽诗  其一",
        "preface": "",
        "paragraphs": [
            "中庸天下有胡公，儒者端宜给事中。",
            "华国高文推大手，回天谠论罄孤忠。",
            "晨班玉笋人何在，夜赐金莲事已空。",
            "惆怅故园招隠地，唯余猿鹤怨西风。"
        ],
        "notes": "",
        "id": "2584a307d800f682be65cf258cbf81f8"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "胡长文给事挽诗  其二",
        "preface": "",
        "paragraphs": [
            "大才深结九重知，亲洒宸章出禁闱。",
            "壶遂暮年非不遇，谢公雅志或相违。",
            "虎龙倍觉钟山重，龟鹤还从蜀道归。",
            "故吏门生半天下，空垂老泪一沾衣。"
        ],
        "notes": "",
        "id": "7e5dd3f9b895180fdb519109ffe1341b"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "钱大受挽诗  其一",
        "preface": "",
        "paragraphs": [
            "少年豪气已如虹，抵掌论兵一世雄。",
            "智略独超伦辈上，功名只在笑谈中。",
            "弄兵坐扫潢池盗，卖剑潜回渤海风。",
            "恢复未酬人奄忽，佳城那忍葬滕公。"
        ],
        "notes": "",
        "id": "d23fd7dbd862da0e2a6639e48e99f30f"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "钱大受挽诗  其二",
        "preface": "",
        "paragraphs": [
            "淝水功名取次休，空令遗恨满沧洲。",
            "禁中新赐黄金带，天上俄成白玉楼。",
            "京岘儿童应堕泪，江淮草木亦生愁。",
            "一朝双剑齐飞去，会见光芒射斗牛。"
        ],
        "notes": "",
        "id": "5e674f3bd2748bb0375349361a6f2881"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "和胡秉彝敷文岩桂四首  其一",
        "preface": "",
        "paragraphs": [
            "翠葆金英天与奇，清香十里已先知。",
            "春光不似秋光好，桃李纷纷何所施。"
        ],
        "notes": "",
        "id": "9dee41a8200d4ea3ce6f992d3c4ba432"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "和胡秉彝敷文岩桂四首  其二",
        "preface": "",
        "paragraphs": [
            "移根月窟最珍奇，料得姮娥谁不知。",
            "挽住西风拚一醉，玉杯从此不徒施。"
        ],
        "notes": "",
        "id": "86d8c6cd61d0b9636cd4d3a255f1c4b8"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "和胡秉彝敷文岩桂四首  其三",
        "preface": "",
        "paragraphs": [
            "独占秋光自一奇，深藏岩壑少人知。",
            "招还茉莉同为伴，欺压黄花不得施。"
        ],
        "notes": "",
        "id": "6f62c95630cf5bc1dab794d1e662f040"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "和胡秉彝敷文岩桂四首  其四",
        "preface": "",
        "paragraphs": [
            "秋入东山景物奇，花开亦遣野人知。",
            "二难佳句真连璧，顾我深慙嫫与施。"
        ],
        "notes": "",
        "id": "cc30adcc0b2f63ec2ba573c7b94b4acb"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "端约遗墨梅以诗谢之  其一",
        "preface": "",
        "paragraphs": [
            "先生出语已惊人，戏作梅花又逼真。",
            "眼底江山诗有助，胸中丘壑画精神。"
        ],
        "notes": "",
        "id": "c71ebc2e9d7658114e07cfee5ac78c49"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "端约遗墨梅以诗谢之  其二",
        "preface": "",
        "paragraphs": [
            "清香素质恼诗情，更倩挥毫为写真。",
            "共挽东风拚一醉，不须摹倣费精神。"
        ],
        "notes": "",
        "id": "76243587994e9e286e60875a81f3c186"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "龚彦则送水栀小盆口占为谢",
        "preface": "",
        "paragraphs": [
            "动人春色不须多，一点幽香叵奈何。",
            "薝卜林中谁折得，故令相恼病维摩。"
        ],
        "notes": "",
        "id": "cf5a444626c78f95f3c99e59ca99475d"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "王东卿惠墨戏副之以诗因次韵谢之  其一",
        "preface": "",
        "paragraphs": [
            "戏拈秃笔聊复尔，一翦吴淞半江水。",
            "归心已逐水东流，梦到家山四千里。"
        ],
        "notes": "",
        "id": "37e3dddf75b0b53fc86dd2b03140a66a"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "王东卿惠墨戏副之以诗因次韵谢之  其二",
        "preface": "",
        "paragraphs": [
            "枯槎怪石出天然，笔力挽回三百年。",
            "但见毫端侔造化，不知胸次蕴天渊。"
        ],
        "notes": "",
        "id": "ed986304224cf918d04b268f83c932a7"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "王东卿惠墨戏副之以诗因次韵谢之  其三",
        "preface": "",
        "paragraphs": [
            "挥翰等闲游戏尔，谁能十日画一水。",
            "烟云杳霭咫尺间，远势应须论万里。"
        ],
        "notes": "",
        "id": "aef5f1f959b69871329715ee4852e79d"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "王东卿惠墨戏副之以诗因次韵谢之  其四",
        "preface": "",
        "paragraphs": [
            "玉𥮾罗带故依然，吏部文章二百年。",
            "画笔诗篇两奇绝，正须妙手写龙渊。"
        ],
        "notes": "",
        "id": "aa81de82f8ded6b6919f249c705f480c"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "王东卿惠墨戏副之以诗因次韵谢之  其五",
        "preface": "",
        "paragraphs": [
            "轩冕傥来真漫尔，稳泛潇湘弄烟水。",
            "凭君收入画图中，一抹云山数千里。"
        ],
        "notes": "",
        "id": "028f11baa3fac100dd9fa91e822de1a8"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "王东卿惠墨戏副之以诗因次韵谢之  其六",
        "preface": "",
        "paragraphs": [
            "近时画手说超然，小景仍推赵大年。",
            "谁识当家老摩诘，有如珠玉韫深渊。"
        ],
        "notes": "",
        "id": "f3ae4f57dfedc503f67d6b8cbf2bb923"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "和胡端约岩桂六首  其一",
        "preface": "",
        "paragraphs": [
            "万妃蕊珮影珊珊，沉水薰肌栗玉颜。",
            "曾记广寒宫里见，谁移仙种下人间。"
        ],
        "notes": "",
        "id": "233083c7e7292fb8b28e77d8a76a54ad"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "和胡端约岩桂六首  其二",
        "preface": "",
        "paragraphs": [
            "蔷薇清露染衣裳，绰约仙姿淡淡粧。",
            "碧玉参差张翠幄，黄金错落缀珠珰。"
        ],
        "notes": "",
        "id": "d9fd18268ddde6c6d913777fb9b6bfcb"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "和胡端约岩桂六首  其三",
        "preface": "",
        "paragraphs": [
            "羞涩东篱九日黄，拒霜粗俗不宜霜。",
            "此花底事小如许，无那恼人风味长。"
        ],
        "notes": "",
        "id": "964bd02e618dbf82c5b4e3ece9f21ff6"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "和胡端约岩桂六首  其四",
        "preface": "",
        "paragraphs": [
            "幽香拂拂影珊珊，宜在江梅伯仲间。",
            "懒对春风争妩媚，从他桃李自漫山。"
        ],
        "notes": "",
        "id": "fec08a2442711069c3dee8a65475d947"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "和胡端约岩桂六首  其五",
        "preface": "",
        "paragraphs": [
            "勿愁金蕊堕秋风，自是灵犀一点通。",
            "醉魄薰成宝篝细，香脂匀就玉肌丰。"
        ],
        "notes": "",
        "id": "8099a1c845bdd352448e7d2628482293"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "和胡端约岩桂六首  其六",
        "preface": "",
        "paragraphs": [
            "一枝小摘间簪冠，酌酒酬花莫作难。",
            "唯有诗情被花恼，冥搜应作孟郊寒。"
        ],
        "notes": "",
        "id": "9260f4d01b13003ea2b554d15ca81897"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "题墨梅",
        "preface": "",
        "paragraphs": [
            "谁作横枝太逼真，枝头的皪眼俱明。",
            "也知笔力窥天巧，无奈清香画不成。"
        ],
        "notes": "",
        "id": "b9209e86cbb32db634e8f45c8cc3081a"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "道中见梅",
        "preface": "",
        "paragraphs": [
            "篮舆兀兀梦初回，怪底幽香触鼻来。",
            "日暮天寒正愁绝，谁家篱落数枝开。"
        ],
        "notes": "",
        "id": "789d6ee10a0cfef28b85d0844d7ea909"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "三孤山",
        "preface": "",
        "paragraphs": [
            "小孤相去大孤山，一望烟波百里间。",
            "风日晴和江似镜，两峰对峙拥青鬟。"
        ],
        "notes": "",
        "id": "59af071601379c0106146f9c89c02f7f"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "剡溪",
        "preface": "",
        "paragraphs": [
            "六月冲炎出问囚，归途因泛剡溪舟。",
            "短篷块坐如深甑，却羡清寒王子猷。"
        ],
        "notes": "",
        "id": "d65565b7a80826c06e6fc5cde72d0028"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "春郊即事",
        "preface": "",
        "paragraphs": [
            "一犁春雨欲平塍，预卜今年穑事成。",
            "天意却愁人意懒，故令布谷苦催耕。"
        ],
        "notes": "",
        "id": "4db6473139a0ea682f239f1adb5533c4"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "提壶",
        "preface": "",
        "paragraphs": [
            "斗酒千金未易沽，声声何事劝提壶。",
            "山禽岂解知人意，不道思家饭也无。"
        ],
        "notes": "",
        "id": "06f65ea827d9db51210fc3354848d896"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "鹧鸪",
        "preface": "",
        "paragraphs": [
            "年来随牒走骎骎，险阻谁知客子心。",
            "尽日只忧行不得，爱人犹頼有斯禽。"
        ],
        "notes": "",
        "id": "4aed3d6ef5611df91b75c03155a35210"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "竹鸡",
        "preface": "",
        "paragraphs": [
            "积雨霖淫四月寒，春泥一尺未曾干。",
            "勃姑犹自相呼唤，不念征人行路难。"
        ],
        "notes": "",
        "id": "ceb8d3ba180e0c8b440e8a88627caebe"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "天柱峰",
        "preface": "",
        "paragraphs": [
            "壁立千峰紫翠浮，一峰直上更孤遒。",
            "世间有此擎天柱，何用人怀杞国忧。"
        ],
        "notes": "",
        "id": "e0a8bcab8d4656b116ba6fd187c33d3b"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "日者郑生谓余晚遇至人享上寿其词多诞以诗简之",
        "preface": "",
        "paragraphs": [
            "钟鼎山林不两全，未闻富贵出神仙。",
            "万钉宝带何须此，九转金丹未可怜。"
        ],
        "notes": "",
        "id": "946a30b731e54693929095363b047c2a"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "黄陵庙  其一",
        "preface": "",
        "paragraphs": [
            "千载追崇古帝祠，不知世代几推移。",
            "未须回首叫虞舜，今日亲逢虞舜时。"
        ],
        "notes": "",
        "id": "0e0f07d8d4bcf9ddcd1ee05c29ca2a5c"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "黄陵庙  其二",
        "preface": "",
        "paragraphs": [
            "苍梧杳霭暮云阴，尚记南巡岁月深。",
            "不但邦人严祀事，至今千古想韶音。"
        ],
        "notes": "",
        "id": "1641bc0ed92d4764b1387c0d7114126d"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "九宫坛斋居",
        "preface": "",
        "paragraphs": [
            "斋居独卧小禅房，暂得心闲气味长。",
            "一炷炉熏春睡足，此身疑是在家乡。"
        ],
        "notes": "",
        "id": "34382813be7ad20bbc7820c786fd6a13"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "六十",
        "preface": "",
        "paragraphs": [
            "六十不归何日归，人生七十古来稀。",
            "忧愁疾病常相半，十载光阴转瞩非。"
        ],
        "notes": "",
        "id": "500281677782416c25c2b78c10ac5584"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "登三高亭",
        "preface": "",
        "paragraphs": [
            "我为莼鲈得得来，三高亭上且徘徊。",
            "老来心事无机械，寄语群鸥勿浪猜。"
        ],
        "notes": "",
        "id": "21274cf740e2f3aa210c89cecc003d48"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "平山堂",
        "preface": "",
        "paragraphs": [
            "平山堂上略从容，笑拍栏干万事空。",
            "因念醉翁行乐地，不知还又几春风。"
        ],
        "notes": "",
        "id": "b4142025e498ff55c7774a25b1ec8776"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "于公参政旧居",
        "preface": "",
        "paragraphs": [
            "勇退方名大丈夫，中兴人物更谁如。",
            "传家不独青毡在，况有南阳旧隠庐。"
        ],
        "notes": "",
        "id": "e844617f6f06556d8bf865e188db44c0"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "次张伯信韵题吴园画轴",
        "preface": "",
        "paragraphs": [
            "谁把吴园较辋川，画图犹复想当年。",
            "要知故国非乔木，文采风流尚宛然。"
        ],
        "notes": "",
        "id": "91025ed6fa79c1c03c3fd14bdd491143"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "红菊",
        "preface": "",
        "paragraphs": [
            "为爱东篱九日黄，孤标正色占秋光。",
            "如何却被臙脂污，也学人间时世妆。"
        ],
        "notes": "",
        "id": "ebd3bb8ba981af921b0f5375a695d33b"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "送葛谦问  其一",
        "preface": "",
        "paragraphs": [
            "风流人物曹刘上，俊逸诗章鲍谢间。",
            "好似骑鲸天上去，不应著脚向尘寰。"
        ],
        "notes": "",
        "id": "4797795c6f4dd2303c6cbca3730f44e1"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "送葛谦问  其二",
        "preface": "",
        "paragraphs": [
            "禅心久已绝贪嗔，剧饮狂歌总是真。",
            "世态纷纷翻覆手，不图复见葛天民。"
        ],
        "notes": "",
        "id": "d074d2657f0578185ffca6e4bff8835f"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "送葛谦问  其三",
        "preface": "",
        "paragraphs": [
            "有酒盈尊客满门，陈卿百谪不须闻。",
            "痴儿官事何时了，我本无心出岫云。"
        ],
        "notes": "",
        "id": "c8a030cf902f22645ce7bb1fa3970769"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "送葛谦问  其四",
        "preface": "",
        "paragraphs": [
            "杯酒从容相劝酬，须臾堕帻自搔头。",
            "玉山倾倒从人笑，我醉欲眠君罢休。"
        ],
        "notes": "",
        "id": "a7e5747ac47c5951ead1d045cccb73f2"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "送葛谦问  其五",
        "preface": "",
        "paragraphs": [
            "功名固有更何疑，平步青云不用梯。",
            "他日玉堂风雨夜，略移清梦到荆溪。"
        ],
        "notes": "",
        "id": "6bb72e84b822dd04077d9e83edc532f9"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "送葛谦问  其六",
        "preface": "",
        "paragraphs": [
            "江上霜枫叶叶红，不堪摇落又西风。",
            "只愁叠鼓催船去，千里相思月满空。"
        ],
        "notes": "",
        "id": "227f20b6a5df914d6f0d1ffc545cbf84"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "送葛谦问  其七",
        "preface": "",
        "paragraphs": [
            "从来钟鼎不关心，此去溪山更可人。",
            "傥有新诗摹胜槩，好凭尺素寄双鳞。"
        ],
        "notes": "",
        "id": "cadddb00d0b99f15ba31f0c1724a02dc"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "送葛谦问  其八",
        "preface": "",
        "paragraphs": [
            "垂虹亭上少迟留，卧看冰轮万里秋。",
            "正是莼丝鲈鲙美，不妨乘兴五湖舟。"
        ],
        "notes": "",
        "id": "b5dbbbeb68953fd9088a2a048f22d966"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "送葛谦问  其九",
        "preface": "",
        "paragraphs": [
            "莫唱阳关堕泪声，一杯相属已酸辛。",
            "丈夫感慨犹如此，应有偷弹玉筯人。"
        ],
        "notes": "",
        "id": "03266c32211f4c1e22d3636942c87bd1"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "送葛谦问  其一○",
        "preface": "",
        "paragraphs": [
            "顾我穷途醉未醒，年来不复叹飘零。",
            "道山朋旧如相问，为说生涯一草亭。"
        ],
        "notes": "",
        "id": "7e89a5775ef2213553a038560676b85e"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "乍寒",
        "preface": "",
        "paragraphs": [
            "秀色芳心晓露丛，翩翩凉叶舞西风。",
            "虚簷四面摇翚扇，更遣清阴满座中。"
        ],
        "notes": "",
        "id": "19ae1bc2420816960802ef87f3b99e65"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "盱眙",
        "preface": "",
        "paragraphs": [
            "自古东南第一山，于今无异玉门关。",
            "乱云衰草苍茫外，赤县神州指顾间。",
            "击楫何人酬壮志，凭栏终日惨愁颜。",
            "中原父老应遗恨，祇见旃车岁往还。"
        ],
        "notes": "",
        "id": "0a211fa79057dc50d3a8778e6056461e"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "读龚实之参政诗",
        "preface": "",
        "paragraphs": [
            "耆旧频凋丧，怀人念里闾。",
            "哦诗三叹息，废卷一嗟嘘。",
            "造膝言犹在，谋身计亦疎。",
            "功名今已矣，英爽竟何如。"
        ],
        "notes": "",
        "id": "5e62a604da0e71c8f3fe9efe98654e32"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "偶作",
        "preface": "",
        "paragraphs": [
            "老僧真是百无能，有口何尝话葛藤。",
            "入定参禅良自苦，超凡入圣又谁曾。",
            "东西路别徒劳泣，南北宗分自取憎。",
            "个里无禅亦无佛，常行粥饭在家僧。"
        ],
        "notes": "",
        "id": "c4adf92c9667c28f9bdb371c55fb9431"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "南岩",
        "preface": "",
        "paragraphs": [
            "笋舆兀兀一南岩，人在千峰紫翠间。",
            "剩欲日来陪杖屦，其如病足怯登山。"
        ],
        "notes": "",
        "id": "8939ba22fbc3413a8a9f3765b004c001"
    },
    {
        "author": "蔡戡",
        "dynasty": "宋",
        "type": "诗",
        "rhythmic": "",
        "title": "存目",
        "preface": "",
        "paragraphs": [
            "诗题：王侍中智兴武略英奇敕授徐州节制，余因作此以记其事云首句：平生弓剑自相随。"
        ],
        "notes": "",
        "id": "41fc6a14b2b86eb71028a92f8c64d1ef"
    }
]