[
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "醉中食鲙歌",
        "preface": "",
        "paragraphs": [
            "君不见秋风未发鲈正肥，张翰思归心欲飞。",
            "又不见田文有客歌弹铗，为叹无鱼声激烈。",
            "水晶细鲙落金盘，须信江南味中绝。",
            "山谷曾名醒酒冰，一筯未尝延俗客。",
            "助盘橙橘荐甘酸，入口琼瑶碎牙颊。",
            "扶起嵇康颓玉山，涤破乐天醉吟魄。",
            "烹龙炮凤未云珍，策勲终是愧霜鳞。",
            "江湖散人兴不浅，为羡此品常埀纶。",
            "有时举竿获锦鲤，玉屑花中拚烂醉。",
            "笑他大嚼市廛流，浪说屠门能快意。",
            "灵运池中蓄颇多，扬鬐鼓鬛戏清波。",
            "知我平生嗜此癖，霜刀细缕红玉搓。",
            "典衣沽酒试轰饮，缬纹入面春风和。",
            "男儿大抵皆忼慨，功名未必常蹉跎。",
            "醉来击剑歌白雪，闲愁万斛俱消磨。",
            "杯盘虽冷落，风月输吟哦。",
            "逸气射斗牛，无人识太阿。",
            "俗态翻云仍覆雨，世情炙手扰张罗。",
            "丈夫富贵当自致，耻傍权门効女萝。",
            "雄圗自许羞俯仰，请看毫端食鲙歌。"
        ],
        "notes": "",
        "id": "59fc4cde965abcfd84e26660581a2e14"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "七夕后一日寄陈巨济",
        "preface": "",
        "paragraphs": [
            "高楼昨夜西风转，耿耿银河云叶卷。",
            "擎空皎月弄婵娟，领略溪山堪指点。",
            "秋光次第磨青铜，一味清凉袭庭院。",
            "遥知天外鹊桥成，织女牛郎会佳燕。",
            "凭高翻忆凤楼人，慇懃乞巧陈芳奠。",
            "可堪目断心旌揺，砌成幽恨无人展。",
            "促樽欣得莫逆交，脉脉闲愁凭理遣。",
            "清狂举白话平生，午夜香燃残宝篆。",
            "凄凉此际忆年时，烂漫琼楼兴不浅。"
        ],
        "notes": "",
        "id": "b8d7d8a9218d733f122c6eb825d2b8cc"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "重游寥阳洞有感",
        "preface": "",
        "paragraphs": [
            "寻真曾到寥阳殿，小立廊腰花影转。",
            "飞琼仙子下瑶台，绰约云鬟眼波剪。",
            "水沈烟断一帘秋，醉睡海棠红玉软。",
            "武陵归去探年华，扬州一梦烟波远。",
            "重来风物恰依然，爱日融融烟素卷。",
            "洞门寂历锁长春，异木槎枒插天半。",
            "霞衣冉冉媚东风，绿锁窗前重识面。",
            "酒酣春笋理琵琶，曲终依约含幽怨。",
            "人间名利几时休，马行不驻空留恋。",
            "桃花流水古犹今，囘首碧云人不见。"
        ],
        "notes": "",
        "id": "56d1b2fd3551a1221c6dfb10e0975a37"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "和答德秀长句",
        "preface": "",
        "paragraphs": [
            "摩云标格儒林秀，濯濯美如春月柳。",
            "毫颠文阵轰雷槌，字势龙蛇翻夭矫。",
            "才名借甚烛景星，卓然可独尊南斗。",
            "缔交云路许攀鳞，谈我谆谆不离口。",
            "层楼长记耸诗肩，吟苦任渠嘲太瘦。",
            "惊人险语骨毛寒，元白危坛俱压倒。",
            "读之真恐化雄虹，按剑徘徊方敢造。",
            "六丁收拾富巾箱，贪夫探得人间宝。",
            "暗中轻掷道涂人，相视谁论琼玖报。",
            "强搜斐句答慇懃，当恕人才有能否。"
        ],
        "notes": "",
        "id": "c1e4f21db5596936e738aba4a569e0fb"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "古诗寄游良臣兼简陈国镇",
        "preface": "",
        "paragraphs": [
            "虀盐兴浅知无策，谢绝归来事清白。",
            "乱丝心绪尚纷如，时对风簷独扪虱。",
            "会虽稽古补前愆，赤水遗珠不难索。",
            "仰公学问又日新，磨砻幸偶谪仙人。",
            "遥知议论到佳处，眉间喜气常津津。",
            "我惭踪迹浪萍梗，欲亲棐几嗟因循。",
            "飞奴寥落绝问幅，渇心依约生埃尘。",
            "以胶投漆贵耐久，囘光借烛期知贫。",
            "情均骨肉非有素，白玉琢成心始固。",
            "莫学纷纷轻薄儿，世情翻复成云雨。",
            "登云依旧高嵯峨，指掌江山胜概多。",
            "佳眠风物未入梦，疑泛灵槎游绛河。",
            "朅来乘兴须一往，飞觞烂醉横秋波。",
            "膺门况有金闺彦，笔驱丽景森吟哦。",
            "悠悠此志遂何日，款段相期踏雪过。"
        ],
        "notes": "",
        "id": "88999eebe0231ec0428aa5bb6fd27859"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "良臣会饮于仙庄话次颇闻俗子讥诃次前韵自觧兼呈国镇",
        "preface": "",
        "paragraphs": [
            "鸱夷载酒神仙宅，面作缬纹拚卷白。",
            "饮余指掌话平生，冷笑濡需同豕虱。",
            "昆山片玉本无瑕，洗垢瘢痕任人索。",
            "此中空洞贮天真，何止容卿数百人。",
            "但见娄公容唾面，未应子路不知津。",
            "会逢博物为鉴拔，太阿拂拭宁因循。",
            "男儿强项不易屈，剪剪羞他拜望尘。",
            "席门车辙多长者，虽不事事非长贫。",
            "意详文赡诸儒慕，纷纷谁复师班固。",
            "膏唇泽舌猎英华，立涸宛如沟浍雨。",
            "缨冠门下谩峩峩，鲁国真儒自不多。",
            "何时解榻挥金椀，陶然烂醉奚落河。",
            "清狂浪语文字饮，不须罗袜衬凌波。",
            "芙蓉仙人酒量阔，况有诗客相吟哦。",
            "迎宾扫雪尚如何，乘兴扁舟须一过。"
        ],
        "notes": "",
        "id": "eb8eff122a9447e01dcfabca1c2459e1"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "游岐原有感",
        "preface": "",
        "paragraphs": [
            "秋光淡薄磨青铜，舞风霜叶鱼腮红。",
            "鸡窗岑寂兴不浅，结客搘笻扣梵宫。",
            "聨翻步蹑孤烟际，陇上凄凉一笛风。",
            "穿云裂石声满谷，惊飞雁阵横晴空。",
            "高僧拥衲卧云久，诸方勘破心玲珑。",
            "我来奓户据禅榻，堂堂标格对总公。",
            "旋烹冰液破我闷，浇肠七椀追卢仝。",
            "水沈烟断香透顶，津津喜气生眉峰。",
            "傅岩真隠已先去，谁与壮浪吟争雄。",
            "朱弦纵事奏流水，俚耳知音亦罕逢。",
            "不禁风物撩诗眼，强作险语慙非工。",
            "安得汤休占此景，碧云之句当奇锋。",
            "会沽村酒行莲社，忘归一任夕阳舂。"
        ],
        "notes": "",
        "id": "87d8d9d5029757d15d43a5b82ddc1afe"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "送吴教授古诗",
        "preface": "",
        "paragraphs": [
            "公不见先朝谪仙李太白，晦迹嵩山号诗客。",
            "奇禽就掌食无猜，藉藉雄名振京国。",
            "四明狂客素怜才，解龟换酒称奇特。",
            "白衣从此步花砖，秀拔儒林人所则。",
            "煌煌文焰万丈长，散落人间伴明月。",
            "又不见昌黎巨儒韩退之，天才颖脱囊中锥。",
            "反刓刬伪格以正，取心注手了无疑。",
            "横经太学明师道，质疑辨惑为蓍龟。",
            "一言曲尽教育术，业精于勤荒于嬉。",
            "赫然千载誉愈尊，太山北斗谁敢欺。",
            "二公才德冠天下，青史褒名卓难亚。",
            "读之毎恨世不同，操篲无由渐德化。",
            "延陵先生当盛时，卓荦英姿独继之。",
            "万言倚马亦何待，睥睨谪仙当并驰。",
            "觝排异端志不拔，真欲砺行参昌黎。",
            "笔端绮靡追造化，胸中浩气蟠蛟螭。",
            "壮年唾手拾高第，锦绣文章喧帝里。",
            "飘飘意气凌碧云，囘视尘踪如脱屣。",
            "龙墀承命来临川，绛帐谈经历数年。",
            "微言奥义潜启发，残膏賸馥多流传。",
            "抠衣幸与诸生列，饫听绪言疑已决。",
            "自嗟管见如醯鸡，若非先生覆难彻。",
            "惜哉虚往未实归，洗心方拟叩精微。",
            "夫何瓜代忽尔至，征航欲解归王畿。",
            "秋风未晚莲吐香，莼美鲈肥正好尝。",
            "行矣景物供吟兴，剩摘佳篇投锦囊。",
            "风月翰林能继踵，此去禁庭当擢用。",
            "传闻红叶满阶前，久俟高才能吟讽。",
            "文章吏部既摩肩，声闻行当冠日边。",
            "愿为霖雨苏民望，庶使螭头压众贤。",
            "鲰生荷德诚非浅，别拜谁能无眷恋。",
            "惟蕲爵过二唐贤，乃副承恩多士愿。"
        ],
        "notes": "",
        "id": "52d3dac19a4014f37f0c58b3ece0925f"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "梦仙谣",
        "preface": "",
        "paragraphs": [
            "寥阳洞口风烟好，枯木槎牙撑云岛。",
            "重重金锁遶婵娟，满地落花常不扫。",
            "萧郎闻说已乘鸾，空余九转烧丹灶。",
            "烟霞截断绝非尘，凡夫踪迹无由到。",
            "高阳有客携佳侣，访异寻幽豁襟抱。",
            "琼楼饮散恣欢游，误入蓬壶如梦觉。",
            "云关初叩闲无人，松梢鹤唳如惊报。",
            "须臾奓户迎者谁，吴宫女儿面凝脂。",
            "指点兰堂篆烟袅，珠箔玲珑窣地埀。",
            "高擎翠袖轻轻卷，半露妖娆素莲脸。",
            "嫣然一笑启檀唇，唤我跻堂语声软。",
            "相随环坐一轩秋，旋列杯盘供雅宴。",
            "倚风仙蘂似有情，竞吐芳苞喷香远。",
            "朝云一段下阳台，绰约标容尘世鲜。",
            "黛眉轻拂远山青，明眸斜盼秋波剪。",
            "兰柔柳弱不禁风，睡起芙蓉香体颤。",
            "樱桃缓启歌贯珠，夕阳花外流莺啭。",
            "曲终低语愈含情，自诉芳心犹未展。",
            "苞藏惟恐泄真香，寻常娇怯羞莺燕。",
            "为怜坐客俱多才，拚羞试许求相见。",
            "嫣然若有惜花情，愿丐锦章镌琬琰。",
            "温柔惠性已无双，更听斯言真绝艳。",
            "放怀卷白不暂停，酷嫌鹦鹉杯中浅。",
            "醉玉颓山卧绮窗，秋水一床凝角簟。",
            "悠飏好梦入巫峰，泄泄融融兴正浓。",
            "蘧然惊觉一何有，点缀余霞散眼封。",
            "依约余香虽满袂，行云缥缈已无踪。",
            "壶中天地古来有，默想风物遥应同。",
            "我闻刘阮曾迷路，武陵邂逅如花女。",
            "灵丹咀嚼顿轻身，脱洗红尘已仙去。",
            "又闻仙去有萧防，曾耦双成饮玉浆。",
            "一朝误入华阳洞，于飞终许学鸾凰。",
            "仙凡异境无凭据，毎笑前闻但虚语。",
            "岂意亲逢事偶符，始信人间有奇遇。",
            "归来灯火欲黄昏，隠几无聊暗追慕。",
            "濡毫试作梦仙谣，端欲梦魂重默愬。"
        ],
        "notes": "",
        "id": "beafee30a39f1917887c899dec6c6d1f"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "朝宗以诗见赠叙从游之乐广其意作古诗谢之并简敦仁德秀",
        "preface": "",
        "paragraphs": [
            "延陵有伟人，遗我锦绣篇。",
            "粲粲荡醉眼，的的争春妍。",
            "卷阿细考核，字字皆青钱。",
            "知公太瘦生，苦吟希阆仙。",
            "丹煅复精炼，落纸人争传。",
            "亦常慕坡翁，汗漫如涌泉。",
            "有时醉风月，健笔挥云烟。",
            "冷饮味古昔，诗话珍盈编。",
            "嗤点寓深旨，读之心洒然。",
            "公才本瑰玮，那复加雕镌。",
            "耻与俗吏偶，杜门宗圣贤。",
            "岂意阘茸辈，辱公倒屣延。",
            "倾盖顿忘形，披雾呈青天。",
            "襟怀未易测，醉中颇逃禅。",
            "间亦不自揣，效颦西子前。",
            "骅骝超逸足，驽骀乌能先。",
            "但欲偷格律，引玉时抛砖。",
            "毎荷不鄙斥，珠玑贻我偏。",
            "樽酒结诗社，卓荦俱樊川。",
            "风流王世子，远拍贞曜肩。",
            "食虀肠亦苦，志操不少迁。",
            "季子金闺彦，高吟常醉眠。",
            "四明有狂客，解龟须见怜。",
            "伟我三二友，才名足聨翩。",
            "休歌出无车，休咏寒无氊。",
            "得钱即相觅，烂醉清平年。",
            "排闷强裁句，摆脱尘中缘。",
            "风云会遇自有日，骊珠不到终沈渊。",
            "公不见新丰旅人时未偶，鸢肩沽酒浇尘垢。",
            "谋猷一旦重朝廷，始信男儿暂奔走。"
        ],
        "notes": "",
        "id": "1c96d2efda8a2a916a3a33626bc73df1"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "读掲伯彻旧诗轴",
        "preface": "",
        "paragraphs": [
            "剑气光芒射斗牛，剑池风物占清幽。",
            "天教间出英雄士，人独推尊翰墨流。",
            "几为诗魔生太瘦，常因清圣肆狂游。",
            "高吟逸轴成何事，可惜升平漫白头。"
        ],
        "notes": "",
        "id": "b8c406af9250c46bbc0ad1ccd66cf223"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "寄周居安",
        "preface": "",
        "paragraphs": [
            "周郎辞气带烟霞，凛凛秋霜嚼齿牙。",
            "麈尾动思谈吐屑，笔头遥想梦生花。",
            "三年幸获从游款，一别那知岁月赊。",
            "远辱飞奴传翰墨，颜筋柳骨俨秋蛇。"
        ],
        "notes": "",
        "id": "a9b3888c9f12d881479c2959a68a553b"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "秋试下即事有感寄国镇",
        "preface": "",
        "paragraphs": [
            "篱角金英喷异香，杜门岑绝独持觞。",
            "风掀脱叶横斜舞，云衬平林浅淡黄。",
            "塞管有情增哽噎，野花无绪伴凄凉。",
            "不禁景物撩秋眼，剩与新篇付锦囊。"
        ],
        "notes": "",
        "id": "59571c038f66cbcb987d722dcf78dfe8"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "戏促朝宗酒约",
        "preface": "",
        "paragraphs": [
            "雨收云海涌金盆，帘卷香丝破篆纹。",
            "双陆无心酬白璧，十千有约醉红裙。",
            "哦诗误许联师服，载酒真当过子云。",
            "待遣秋娘呈妙舞，春衫已把水沈薰。"
        ],
        "notes": "",
        "id": "3e702f80fbf24421b72670572993d013"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "朝宗和复次韵答之",
        "preface": "",
        "paragraphs": [
            "酷爱倾银注瓦盆，醉眠蕲簟展波纹。",
            "寻春倦跃青骢马，访异同拖白练裙。",
            "谩记鸾牋尘几格，要看象管扫烟云。",
            "锦囊拾得诗无数，一炷沈烟透甲薰。"
        ],
        "notes": "",
        "id": "6bb35e4f6165253df65760700bd08477"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "约吴公美裴季骖同赴会次前韵",
        "preface": "",
        "paragraphs": [
            "伊谁汲井旋埋盆，喜见荷钱点浪纹。",
            "小立不妨人解佩，闲眠应有客书裙。",
            "未饶灵运吟春草，端忆长庚醉暮云。",
            "顾我从容尚无躁，韩公何惜为三薰。"
        ],
        "notes": "",
        "id": "23b50fee1d0461b1b4cfe0cb55fb564d"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "春日书事",
        "preface": "",
        "paragraphs": [
            "寂寂园林照日迟，花梢经雨漫臙脂。",
            "轻烟薄縠笼深坞，细草长茵蘸小池。",
            "暖力著人添醉圣，韶华入眼逼诗脾。",
            "赏心不惜千金价，冷笑闾阎数米炊。"
        ],
        "notes": "",
        "id": "0e2ac1648f1d7d6fe55da72dd31a89ca"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "春霁",
        "preface": "",
        "paragraphs": [
            "绣出园林霁色新，长郊芳草绿无垠。",
            "日笼瑞气轻浮幌，风掠花芬暗袭人。",
            "蝶慕窃香争趁暖，莺思求友竞啼春。",
            "试将何物浇诗胆，活火调汤溅玉尘。"
        ],
        "notes": "",
        "id": "1eb714769e69cc5a27b5b30292642e1d"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "临溪弱柳",
        "preface": "",
        "paragraphs": [
            "柳弄娇黄暖律催，临溪约略笑残梅。",
            "鸭头春水回环绿，龟甲屏山掩映开。",
            "媚日依依笼雾阁，揺风袅袅拂烟桅。",
            "柔丝恨不同攀折，独立江皋首重回。"
        ],
        "notes": "",
        "id": "734e460e64caa0e7bdd01b2cff7b18af"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "过般若寺纳凉",
        "preface": "",
        "paragraphs": [
            "火云亭午欲烧空，避暑聨翩过梵宫。",
            "磬韵唤回蝴蝶梦，巾纱立破芰荷风。",
            "竹林道客欲长往，河朔高人兴未穷。",
            "谁似汤休能处病，索诗吟笑慰相逢。"
        ],
        "notes": "",
        "id": "3f0e5b159726b6a53f015548dbddc336"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "原上晚步闻笛有感",
        "preface": "",
        "paragraphs": [
            "一笛谁横透晚空，伤怀真作鸟窥笼。",
            "解龟换酒无知已，拾穂行歌喜屡丰。",
            "沐雨秋山遮眼碧，舞风霜叶点溪红。",
            "老农植杖来相问，藉草高谈夕照中。"
        ],
        "notes": "",
        "id": "5531c1d9f1546eec02e50c1741b46491"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "遣兴示子贤",
        "preface": "",
        "paragraphs": [
            "安贫万事秖随缘，羞澁囊空乏一钱。",
            "浊酒难赊应有恨，焦琴屡典已无弦。",
            "饭盂抄雪唯求饱，茗盌翻涛喜自煎。",
            "锦里先生有诗卷，破愁时诵两三篇。"
        ],
        "notes": "",
        "id": "25143fbac28f15302a3c0607b4f09aa3"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "傅岩居士挽词",
        "preface": "",
        "paragraphs": [
            "梦寐江湖仅十年，桑榆投老遁林泉。",
            "知人襟抱藏英鉴，奇我风标唤谪仙。",
            "妙论粲花今已矣，遗编戛玉尚依然。",
            "桐焦里巷知音少，几对云斋欲断弦。"
        ],
        "notes": "",
        "id": "0dcd2bc2ce3b8a6bb5f74618ce164bdc"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "游盘龙涉傅岩有感简朝宗",
        "preface": "",
        "paragraphs": [
            "招提清旷朅来游，泼墨岚光眼界幽。",
            "黄绢碑亡思子礼，碧云诗好忆汤休。",
            "风簷目送书空雁，烟坞愁闻唤雨鸠。",
            "销铄睡魔浇茗盌，矮窗拾得一簷秋。"
        ],
        "notes": "",
        "id": "2f777f9207298378fdf299011aaf7d7a"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "陈钦若时寓盘龙作诗寄之因纪吟咏之美",
        "preface": "",
        "paragraphs": [
            "凛凛冰霜嚼齿牙，沈沈清夜咏簷花。",
            "摩云气逸干星斗，落纸词妍带绮霞。",
            "醉扫麝煤奔渇骥，困纡象管引秋蛇。",
            "拟寻红树赓诗社，却日挥戈不许斜。"
        ],
        "notes": "",
        "id": "6b90846843289317a81b17f63ecf892b"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "良臣聚饮梅仙庄和多字韵",
        "preface": "",
        "paragraphs": [
            "牛羊茁处绿骈罗，几载鸱夷得趣多。",
            "麈尾谈清争嚼麝，笔头草小换笼鹅。",
            "杯行自鄙红裙饮，咏罢人传白雪歌。",
            "采摘溪山凭句法，倚风拾得只长哦。"
        ],
        "notes": "",
        "id": "af4c4bc17728a5a53f3416b93bc1383e"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "读傅岩居士旧诗轴有感",
        "preface": "",
        "paragraphs": [
            "黄鹄凌云不可寻，遗音流落感人心。",
            "朱颜绿髩留难驻，明月清风古到今。",
            "韫椟有时惊卞璞，绝弦无地置牙琴。",
            "傅岩萧瑟伤心处，一局文楸锁竹林。"
        ],
        "notes": "",
        "id": "ce161d7211c674c68ec7a2517181b64d"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "诸友乘兴拉谒吴朝宗因次韵",
        "preface": "",
        "paragraphs": [
            "扁舟乘兴叩寒门，闭户先生不让孙。",
            "白雪郢人亲到耳，青天广客迥披云。",
            "吟行牛渚裁佳句，坐对鸡窗嗜古文。",
            "淡泊交情俱耐久，几多潇洒寄琴樽。"
        ],
        "notes": "",
        "id": "ab01a2166b002e144666153e3ffc0d66"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "朝宗见和复次韵谢之",
        "preface": "",
        "paragraphs": [
            "拾得佳篇李贺门，鸾笺重录教诸孙。",
            "清于月夕潇湘水，淡似清秋太华云。",
            "发药例虽沾賸馥，钩深应寡与玄文。",
            "何时红树寻诗社，琢句令倾潋灔樽。"
        ],
        "notes": "",
        "id": "378c68393dbe0f1958a29cf34ff924cb"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "归途遣兴借朝宗韵简敦仁",
        "preface": "",
        "paragraphs": [
            "缓著归鞭水石乡，息鞍箕踞小桥傍。",
            "烟滋竹叶双丛玉，秋著芦花一岸霜。",
            "泼眼溪山增爽气，袭人兰蕙破幽香。",
            "拟提吟笔扛洪鼎，反笑蚍蜉不自量。"
        ],
        "notes": "",
        "id": "1fc1d788104b2894d3ad2df6b239cab3"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "白鹅桥复用前韵",
        "preface": "",
        "paragraphs": [
            "旗亭解辔咏江乡，属玉双飞绿涧傍。",
            "水墨园林初过雨，青黄橙橘未经霜。",
            "鼎烹云液浇肠爽，瓮拨春醅破鼻香。",
            "囘首漫惊烟水远，向来清味怯思量。"
        ],
        "notes": "",
        "id": "986bfa1f1b4419f86fed6751d8f058b3"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "游华严寺题诚斋",
        "preface": "",
        "paragraphs": [
            "欲逃三伏叩禅关，浄洗烦襟水石间。",
            "炽景碧云俱掩断，凉飚绿竹顿招还。",
            "龙涎一炷香清骨，琥珀盈樽笑解颜。",
            "预约高僧名遂日，结茅来此伴长闲。"
        ],
        "notes": "",
        "id": "35f31b9d73e8175fbe9f6da4da4378ea"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "和显道筠轩有作",
        "preface": "",
        "paragraphs": [
            "欲引秋声竹旋移，吟烟时一启柴扉。",
            "了无俗物迷青眼，毎有轻风袭客衣。",
            "地僻不知炎暑老，身闲潜觉道心微。",
            "茫茫尘事俱臧谷，羞偶闾阎较是非。"
        ],
        "notes": "",
        "id": "0cd5fd9f2ac4035d8ca14f60d43ab9ad"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "和显道借韵书怀",
        "preface": "",
        "paragraphs": [
            "投老归休六逸溪，杳无阘茸敢敲扉。",
            "红藤旧策扶危杖，白苎新裁养素衣。",
            "落纸诗才增绮丽，挥犀禅语愈玄微。",
            "无心深得烟霞趣，冷笑人间万种非。"
        ],
        "notes": "",
        "id": "97ffeb8d5eb03206f68cb57a6df59533"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "借前韵书怀呈显道",
        "preface": "",
        "paragraphs": [
            "结茅高隠倦奔驰，寂寂无人叩竹扉。",
            "快意未能荣驷马，宁亲且尔戏斑衣。",
            "蹑云腾踏终当隠，钓渭栖迟岂久微。",
            "洗垢索瘢何足恤，铄金众口任人非。"
        ],
        "notes": "",
        "id": "f68e732b01c04bb8ece2d4376dc9c109"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "和世弼醉题显道筠轩",
        "preface": "",
        "paragraphs": [
            "北窗高隠傲羲皇，旋种琅玕列砌旁。",
            "端许鸾凰同遁戢，不容燕雀乱翺翔。",
            "侵床绿荫宜欹枕，拂袂清风快捧觞。",
            "好是雨余良夜午，梦囘添得数分凉。"
        ],
        "notes": "",
        "id": "53efc726d35e18cf197d50929a6f26ff"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "和世弼蓼花",
        "preface": "",
        "paragraphs": [
            "粧点千丛蘸碧流，宁甘淡𥩟对清秋。",
            "白苹许共揺风细，黄菊欣同占景幽。",
            "羞泄异香招舞蝶，独施繁艶伴渔舟。",
            "懵腾醉眼牵情处，赢得凄凉一段愁。"
        ],
        "notes": "",
        "id": "0fdfdec34bb5fdc329615f883a9c0dd2"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "和世弼鸡冠花",
        "preface": "",
        "paragraphs": [
            "芳名从古号鸡冠，赭艳天然恰一般。",
            "不语宋窗何足赏，难通西谷漫劳看。",
            "倚风纵有如丹顶，遇敌应无似锦翰。",
            "空费栽培污庭砌，到头不若植芝兰。"
        ],
        "notes": "",
        "id": "4d647daf8c40000acf40a91abccf98db"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "宿世弼书馆",
        "preface": "",
        "paragraphs": [
            "暂向云斋借榻眠，窗风一线晚秋天。",
            "淋浪樽酒狂摛句，点闪檠灯伴论禅。",
            "盘角竹声时淅沥，帘旌桂影弄婵娟。",
            "话穷依约方成梦，蓦听疏钟到枕前。"
        ],
        "notes": "",
        "id": "1f4dbdc39572274864d3ab3f9beb3cd9"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "谢人惠紫竹杖",
        "preface": "",
        "paragraphs": [
            "王猷珍重惠龙孙，策险扶危价莫论。",
            "烂醉悬钱游酒域，狂吟步月打僧门。",
            "虚心尚有凌云操，劲节元无染涙痕。",
            "寄语香山居士道，朱藤从此未为尊。"
        ],
        "notes": "",
        "id": "a0d7471b2b70229132f59f7a945d8cb7"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "招显道世弼饮",
        "preface": "",
        "paragraphs": [
            "桐圭飘剪近重阳，菊绽篱边叶叶香。",
            "云破晴空书雁字，雨余沙碛列鸳行。",
            "赏心拟结东山会，卷白交飞北海觞。",
            "烂醉眼封多胜概，一时收拾入诗囊。"
        ],
        "notes": "",
        "id": "2e7d04b59d3b8466c0917350a07d15e6"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "显道辞中以诗示教因和韵复之",
        "preface": "",
        "paragraphs": [
            "抛砖斐句试相招，远辱高轩过寂寥。",
            "教约荷公能发瓿，功名蕲我效题桥。",
            "谈霏玉屑惊人听，歌和阳春满坐谣。",
            "投辖苦留留不住，归时明月挂璇霄。"
        ],
        "notes": "",
        "id": "f27015385aaf90beaa9f21c70e5981eb"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "重九日醉中与世弼游华严寺",
        "preface": "",
        "paragraphs": [
            "拨云来谒野僧家，刮眼秋光望里赊。",
            "槛菊凋零金蕊碎，庭花袅娜玉冠斜。",
            "遣怀诗笔摛春锦，破闷茶瓯捧雪花。",
            "却笑远公延靖节，何须把盏醉流霞。"
        ],
        "notes": "",
        "id": "285e7bd3538d50ea2faf7b78ee05d163"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "和前韵纪登高醉中景示世弼诸友",
        "preface": "",
        "paragraphs": [
            "芳晨秋兴浩无涯，结客凭高酒旋赊。",
            "送目喜观云缥缈，狂歌谁顾帽欹斜。",
            "笑他子美看茱实，要学樊川插菊花。",
            "竞说今年幸逢闰，再期携手蹑烟霞。"
        ],
        "notes": "",
        "id": "2f1e931d37b53597d4d07da7feb24540"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "世弼再和见赠又次韵复之其词皆辟其诗中之语  其一",
        "preface": "",
        "paragraphs": [
            "功业未能光史册，醉吟且尔会朋游。",
            "潜心深造诗书府，摘句蕲惊翰墨流。",
            "莘野耕烟须释耒，磻溪钓月暂乘舟。",
            "风云一旦逢知已，直取三公位黑头。"
        ],
        "notes": "",
        "id": "d3d8f51129f22b8fc4cf76f470467b7a"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "世弼再和见赠又次韵复之其词皆辟其诗中之语  其二",
        "preface": "",
        "paragraphs": [
            "三尺丝桐追古意，一床文史伴闲身。",
            "宁甘岑寂配前哲，羞逐纷华溷世人。",
            "遵辖喜投延上客，莱衣时戏奉偏亲。",
            "由来善恶如冰炭，寄迹于今动择邻。"
        ],
        "notes": "",
        "id": "0c9093c3614ca35647d35bb939d303cd"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "世弼和酬因继韵以赠之  其一",
        "preface": "",
        "paragraphs": [
            "快意不忧原宪病，翛然常作子长游。",
            "胸中气焰摩星斗，笔下辞源倒峡流。",
            "闵子家风惟啜水，龟蒙活计在渔舟。",
            "杜陵太瘦多诗苦，白雪无情已满头。"
        ],
        "notes": "",
        "id": "47e8bccb4f5d56f3af2cf61af04b7a96"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "世弼和酬因继韵以赠之  其二",
        "preface": "",
        "paragraphs": [
            "摆除尘网萦纒累，占得壶天放旷身。",
            "世业文章俱拔萃，家传清白耻求人。",
            "鼓琴颜巷贫而乐，褁饭桑门淡以亲。",
            "闻说甑尘虽屡矣，不甘贷粟向诸邻。"
        ],
        "notes": "",
        "id": "7233a8904726114725bcffe6bf10ac61"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "是日天气乍晴颇快人意因和韵拉世弼谒傅岩  其一",
        "preface": "",
        "paragraphs": [
            "风剪梧圭欲晚秋，溪光山色称懽游。",
            "聨翩云水宜搜异，俛首阎闾耻溷流。",
            "相视悉皆谋按剑，无心谁复似虚舟。",
            "紫芝眉宇人中瑞，一日常思一聚头。"
        ],
        "notes": "",
        "id": "f6b2714b113ebf99d79d08bdcdcdd553"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "是日天气乍晴颇快人意因和韵拉世弼谒傅岩  其二",
        "preface": "",
        "paragraphs": [
            "袍襟帽角走红尘，可笑崎岖一病身。",
            "试拉竹溪山里侣，去寻庐阜社中人。",
            "鲍昭俊逸虽难敌，夷甫风流幸许亲。",
            "鸡黍尚为千里会，况兹咫尺接墙邻。"
        ],
        "notes": "",
        "id": "676b87bd24bd01f20bc3b3f5a12a3010"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "和子贤对景有感次九日韵",
        "preface": "",
        "paragraphs": [
            "醉拨春云一罋香，潜欣积雨破秋阳。",
            "灯龛宜入诗书府，钱杖慵吟水石乡。",
            "忘虑不斑潘岳鬓，养恬难断广平肠。",
            "赏音谁谓无萧颖，时缀雄文吊战场。"
        ],
        "notes": "",
        "id": "1d79d1e36299dfb23f1c7622b4b94189"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "建中觅菊于希喆因戯作四韵寄云",
        "preface": "",
        "paragraphs": [
            "丐菊东篱带晚烟，持觞独放竹溪仙。",
            "拟携赓唱社中侣，来伴沈酣市上眠。",
            "清叔能诗曾不速，广文嗜酒恨无钱。",
            "倘蒙闭户同轰饮，一斛豪头也百篇。"
        ],
        "notes": "",
        "id": "30e0be3d06d62987ca69dcc73f299c55"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "和韵戏索建中和诗",
        "preface": "",
        "paragraphs": [
            "功名未遂冠凌烟，琢句投囊学阆仙。",
            "韫玉要令神物护，探珠岂待老龙眠。",
            "宾王颇欠新诗债，子美囘偿旧酒钱。",
            "自古逸才多涤器，醉来宜洒夺袍篇。"
        ],
        "notes": "",
        "id": "1e871814859ec9d3ed850790787a6dd1"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "傅岩小酌于草堂因继前韵纪赠岩叟  其一",
        "preface": "",
        "paragraphs": [
            "遁戢云岩古景幽，烟霞常伴赤松游。",
            "陶陶经醉穷千古，落落谈玄贯九流。",
            "眷爱猥蒙迎倒屣，追寻常欲棹扁舟。",
            "丝桐古调无人识，毎辱知音为点头。"
        ],
        "notes": "",
        "id": "fd73dc288155f47aac66c015a51dec08"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "傅岩小酌于草堂因继前韵纪赠岩叟  其二",
        "preface": "",
        "paragraphs": [
            "磊落胸襟造道真，江湖十载自由身。",
            "虽无伟绩留当世，恰有清名异众人。",
            "甪里先生常愿友，香山居士毎求亲。",
            "抠衣顾我虽几数，赖得诗翁诱善邻。"
        ],
        "notes": "",
        "id": "1fe3bde853ca16f30667ea60ab2cf520"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "世弼读白乐天放言诗倣其体依前韵作数首见寄因和答之亦倣乐天之体  其一",
        "preface": "",
        "paragraphs": [
            "如簧巧语何须听，似海侯门岂足游。",
            "太华崇高无弃土，沧浪合并纳纤流。",
            "未要季子荣亲印，已买陶朱佚老舟。",
            "藏器待时须大用，耻争蜗角与蝇头。"
        ],
        "notes": "",
        "id": "3a94ed639e18ccf1ddbbac0900c031e2"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "世弼读白乐天放言诗倣其体依前韵作数首见寄因和答之亦倣乐天之体  其二",
        "preface": "",
        "paragraphs": [
            "驷马华轩终得志，箪瓢捽茹且潜身。",
            "隋珠莫弹排空雀，和璧休投按剑人。",
            "画史解衣须遇鉴，齐门鼔瑟信难亲。",
            "索瘢洗垢从教谤，澡雪襟怀与道邻。"
        ],
        "notes": "",
        "id": "5b23ccb0418f5b8e9aea654e82d2312c"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "世弼读白乐天放言诗倣其体依前韵作数首见寄因和答之亦倣乐天之体  其三",
        "preface": "",
        "paragraphs": [
            "抟鹏休笑蓬蒿适，燕雀岂知鸿鹄游。",
            "颜跖贤愚终莫域，渭泾清浊自殊流。",
            "绠长方可探深井，水浅安能泛大舟。",
            "独爱乐天吟著句，输赢待看局终头。"
        ],
        "notes": "",
        "id": "c98ced5244cad282fb148577450ebf0e"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "世弼读白乐天放言诗倣其体依前韵作数首见寄因和答之亦倣乐天之体  其四",
        "preface": "",
        "paragraphs": [
            "言行枢机宜慎发，利名缰锁苦萦身。",
            "无非入市攫金客，谁似临畦抱罋人。",
            "鸿雁弟兄犹列序，虎狼父子尚相亲。",
            "刀锥不用争蜗角，请学当时阙党邻。"
        ],
        "notes": "",
        "id": "ea3c4dc5c74a5d6c9e2df7fc04429f74"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "世弼原上晚望和韵见寄因复之  其一",
        "preface": "",
        "paragraphs": [
            "绿消暮霭满空秋，念远凭高陇上游。",
            "一片孤云生远岫，数声断雁落寒流。",
            "风前无绪愁闻笛，天际何人误识舟。",
            "步月可寻岩下叟，试将圆玉锁神头。"
        ],
        "notes": "",
        "id": "a3d2992ae41302ab38b4a6adffae78ff"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "世弼原上晚望和韵见寄因复之  其二",
        "preface": "",
        "paragraphs": [
            "鸠杖吟行笑拨云，我疑贾岛是前身。",
            "名高郑谷耕烟叟，乐过严滩钓月人。",
            "俯听鸣蛩争唧唧，潜窥宿鸟各亲亲。",
            "田家有秫俱𥬠酒，乘兴何妨遍访邻。"
        ],
        "notes": "",
        "id": "38e66454304e69df3f553d535966e0b2"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "明堂赦降改名者例许入学世弼和前韵贺余次韵答之  其一",
        "preface": "",
        "paragraphs": [
            "勅书夜到释幽囚，朝野欢声例快游。",
            "蔼蔼庶官咸被泽，跄跄多士悉承流。",
            "蹑云思献安邦策，钓月慵寻泛宅舟。",
            "寄语淮阴休笑我，乘时指日跨龙头。"
        ],
        "notes": "",
        "id": "5b8661c3a814c86d7610689e47f5276e"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "明堂赦降改名者例许入学世弼和前韵贺余次韵答之  其二",
        "preface": "",
        "paragraphs": [
            "太平圣主就如云，广霈殊恩及此身。",
            "声类春雷潜起蛰，光同秋月溥临人。",
            "网罗遗逸考求助，旌表门闾奖事亲。",
            "猥辱锦章慰岑寂，借冠终不许乡邻。"
        ],
        "notes": "",
        "id": "9daa59ae5dca10347cc44f5e5f7bb7bb"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "显道和前韵见赠因复之  其一",
        "preface": "",
        "paragraphs": [
            "咳唾珠玑世所优，执鞭愿我幸从游。",
            "琼枝不弃蒹葭倚，鲸海能容沟渎流。",
            "月夜狂吟挥象管，花时烂醉泛兰舟。",
            "锦囊辱掷新诗格，高压唐朝李杜头。"
        ],
        "notes": "",
        "id": "712fdb3706dd046301ed583c47928767"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "显道和前韵见赠因复之  其二",
        "preface": "",
        "paragraphs": [
            "清名借甚伯夷伦，抗志孤高不辱身。",
            "缩手懒陈尧殿策，拂衣归作傅岩人。",
            "荷公毎许青云器，蕲我归荣白髪亲。",
            "努力会须如所祝，庶令雪耻见南邻。"
        ],
        "notes": "",
        "id": "b100ffcb35a832fbb00bc45974c00762"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "显道庭中有白鸡冠花烂熳作云容状赋庭中瑞气诗以寄余次韵  其一",
        "preface": "",
        "paragraphs": [
            "云涌中庭剪异葩，纷纷郁郁叠轻纱。",
            "观光虽屡经群目，荐瑞由来庆一家。",
            "雨洗晶荧飘玉叶，烟滋淡𥩟簇琼花。",
            "多应绰约东邻女，来伴仙翁咀绛霞。"
        ],
        "notes": "",
        "id": "2677e3dab7fe556b4ca17daec8da0bc5"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "显道庭中有白鸡冠花烂熳作云容状赋庭中瑞气诗以寄余次韵  其二",
        "preface": "",
        "paragraphs": [
            "袅娜云容献瑞葩，晓云轻罩认笼纱。",
            "喜施繁艶迎诗客，羞寄清香入酒家。",
            "妙质本能兼五德，芳名今复冠群花。",
            "可怜一种婵娟态，醉倚秋风脸有霞。"
        ],
        "notes": "",
        "id": "e5e2f884ec5301a64a81183a93ac44d7"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "夜读元容良臣登云阁上旧轴因走笔作诗以寄二公",
        "preface": "",
        "paragraphs": [
            "登云阁上二诗仙，不共凭栏仅一年。",
            "耳冷高谈增企仰，目惊健笔忆攀缘。",
            "挼蓝环翠应依旧，转毂流光已屡迁。",
            "秖忆醉吟风月处，数竿修竹带轻烟。"
        ],
        "notes": "",
        "id": "d7d15234790e54ad1fb9068585c66978"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "寄良臣",
        "preface": "",
        "paragraphs": [
            "耐久交情古所难，松筠高节实能攀。",
            "弗思小怨心怀恚，惟嗜狂吟笑解颜。",
            "谗口任教华似锦，忠言到底臭如兰。",
            "飜慙不识奇男子，窥管徒知见一斑。"
        ],
        "notes": "",
        "id": "447985f650df0c52ab1105b31f523fe6"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "显道世弼过弊庐小酌醉中显道以诗见教和谢",
        "preface": "",
        "paragraphs": [
            "鸠杖先生过草莱，竹林结客笑衔杯。",
            "盘堆冷炙非珍馔，樽贮香醪旋泼醅。",
            "玉屑挥犀谈绮吐，缬纹入面醉颜开。",
            "自慙阘茸亲余论，健笔时观吐凤才。"
        ],
        "notes": "",
        "id": "783e3f7bdd43483f254a2b909b78130c"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "州学贵中庭上作",
        "preface": "",
        "paragraphs": [
            "漠漠阴凝水墨天，雨丝成阵拂窗前。",
            "千层叠𪩘笼轻霭，一带澄江锁淡烟。",
            "归思似云空散乱，名踪如系尚留连。",
            "当时错笑悲风赋，今日闲愁顿黯然。"
        ],
        "notes": "",
        "id": "f3c8e418ae412dece167ec3b4fb45d2d"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "寄题章泽民快轩二首  其一",
        "preface": "",
        "paragraphs": [
            "寓意标名气象雄，快哉岂为一襟风。",
            "端期骥子穷经敏，早向蟾庭射策通。",
            "奔逸伫当跻捷径，栖迟暂此寄尘踪。",
            "过门大嚼徒虚语，未若芝兰志不同。"
        ],
        "notes": "",
        "id": "3afdf6c7be3d9961114de7a45342aed4"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "寄题章泽民快轩二首  其二",
        "preface": "",
        "paragraphs": [
            "快矣标名厥趣高，端能教子振风骚。",
            "麈挥捷辩重冯席，笔洒新诗夺宋袍。",
            "冷笑三投方鉴玉，雄圗一钓便连鳌。",
            "行行指点青云步，烜赫英声冠誉髦。"
        ],
        "notes": "",
        "id": "b50931af9c48d73708479383113be9bb"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "读余逢辰旧唱和诗",
        "preface": "",
        "paragraphs": [
            "哲匠居邻剑水傍，笔端疑化剑锋铓。",
            "雕镌丽景春工巧，煅炼佳词武库张。",
            "字字泓澄清妬月，篇篇耿介烈含霜。",
            "楼成白玉归天府，掷下珠玑满锦囊。"
        ],
        "notes": "",
        "id": "daed6c8222d923a06ca74d514bcb4892"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "谒希哲不遇轩上走笔",
        "preface": "",
        "paragraphs": [
            "一轩虚敞静无尘，笑揖遥岑作主人。",
            "兴似子猷来访戴，情同荀鹤误寻真。",
            "重披药箓聊忘倦，侧听蝉吟试爽神。",
            "赖得好风知我意，幽香拂掠袭衣巾。"
        ],
        "notes": "",
        "id": "e74850e74138b40f5b4cfe7e0d1e17bf"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "和希哲轩上韵与友游华严五云峰",
        "preface": "",
        "paragraphs": [
            "剑戟峰攒迥绝尘，扪萝宜谒社中人。",
            "虽无樽酒邀元亮，恰有清谈敌季真。",
            "潄玉泉声清洗耳，霭云香缕静颐神。",
            "支公况是忘形侣，不讶林宗折角巾。"
        ],
        "notes": "",
        "id": "84f419fd6bf7d600d455a47b73a968e0"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "题良臣登云阁  其一",
        "preface": "",
        "paragraphs": [
            "翚飞高阁势凌云，端拟云衢致此身。",
            "直跃鲁梯千尺峻，高攀蟾窟一枝春。",
            "廓然眼界同霞域，快矣襟袍绝点尘。",
            "髣髴麻姑亭上景，方平应约此相亲。"
        ],
        "notes": "",
        "id": "d495c658a1a95a7ad5f3cdb3d649c454"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "题良臣登云阁  其二",
        "preface": "",
        "paragraphs": [
            "丹楹崛起拂云端，平步危梯入广寒。",
            "脱屣伫当腾鹤驭，飞凫终拟附鹏抟。",
            "半天风雨凭栏咏，万里江山指掌看。",
            "十二楼台多胜概，惭无诗思剪裁难。"
        ],
        "notes": "",
        "id": "ef5e73ae5a49220df33ff95d1dbaca8a"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "和人题会仙楼",
        "preface": "",
        "paragraphs": [
            "朱甍飞峻势凌烟，卷白楼中悉谪仙。",
            "枕曲顿能逃外果，潄醪端欲继前贤。",
            "云屏环列蓬壶境，花锦均铺水墨天。",
            "涤濯吟魂强裁句，诗成冷笑满囊钱。"
        ],
        "notes": "",
        "id": "f7da07dad932acf65f83ef064891cb4c"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "秋日山居八事  其一",
        "preface": "",
        "paragraphs": [
            "谢绝红尘万种非，杜门却扫下书帏。",
            "圣贤若许同仁杰，子弟从教诋窦威。",
            "反复始知经旨远，沈潜愈觉道心微。",
            "自惭闻见多迂阔，何幸慈亲屡断机。"
        ],
        "notes": "",
        "id": "a8e97dcb0685abe706e360780bdebbd0"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "秋日山居八事  其二",
        "preface": "",
        "paragraphs": [
            "亲灌蔬畦慕汉阴，不辞抱瓮汲泉深。",
            "拟为元亮萧条处，岂有樊迟货殖心。",
            "剔去荆榛俱绝蔓，栽培桃李已成林。",
            "兔葵燕麦元荒寂，刬地繁华直万金。"
        ],
        "notes": "",
        "id": "33d257c3d3341b9b1830a70622c098c9"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "秋日山居八事  其三",
        "preface": "",
        "paragraphs": [
            "霜刀顿洗碧琅玕，半畆清阴透胆寒。",
            "为去残枝藏毒虺，端留密叶隠鸣鸾。",
            "荒榛杂揉尤宜剔，直节坚刚岂忍残。",
            "拟倩萧郎挥妙笔，一时收拾画圗看。"
        ],
        "notes": "",
        "id": "dc948bf862032fe050df2c0610ea3977"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "秋日山居八事  其四",
        "preface": "",
        "paragraphs": [
            "因传种法自东坡，潜喜春来活者多。",
            "不遣牛羊残物性，更资雨露养天和。",
            "虬枝终拟栖仙鹤，云叶行看施女萝。",
            "纵与蒿莱暂同植，大夫封宠竟输他。"
        ],
        "notes": "",
        "id": "44eb0a118173a4e64bf8b1897b8f9382"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "秋日山居八事  其五",
        "preface": "",
        "paragraphs": [
            "振衣拂晓启松扃，月淡风轻酒顿醒。",
            "密竹含烟争滴翠，幽兰浥露远闻馨。",
            "清怜高洁蝉嘶柳，闲羡优游鹿食苹。",
            "试枕碧流端洗耳，白云深处诵黄庭。"
        ],
        "notes": "",
        "id": "082d4f9bdc3c9cdfa035338e685e45cb"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "秋日山居八事  其六",
        "preface": "",
        "paragraphs": [
            "一抹轻烟锁远山，眼封潇洒脱尘寰。",
            "投林宿鸟相呼唤，出草飞萤自往还。",
            "吟拟停杯邀月饮，醉蕲支枕伴云闲。",
            "因风拾得新诗句，独倚高梧笑解颜。"
        ],
        "notes": "",
        "id": "67c8ffec5fb858da316d4e46fa846935"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "秋日山居八事  其七",
        "preface": "",
        "paragraphs": [
            "洒落风轩枕簟凉，高眠亭午梦何长。",
            "转为蝴蝶徒虚语，游遍华胥秖妄狂。",
            "唤觉始惊俱幻化，劳生顿悟谩干忙。",
            "搔头斜倚屏山久，熟较无如醉玉浆。"
        ],
        "notes": "",
        "id": "729b729e13e3fae4930d2ea28bf4c4f0"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "秋日山居八事  其八",
        "preface": "",
        "paragraphs": [
            "景铺万籁绝纷华，独泛瑶觞衬脸霞。",
            "饮罢仰天歌白雪，醉来启匣拂青蛇。",
            "伴邀佳客推明月，乐奏清声有乱蛙。",
            "欲学广文事高节，恨无细雨落簷花。"
        ],
        "notes": "",
        "id": "2b84cd6aab56ae82147750d22d30e314"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "和友人榴花",
        "preface": "",
        "paragraphs": [
            "薰风吹绽绛香囊，碧玉丛中巧剪装。",
            "刚对炎曦争灼烁，羞同凡卉竞芬芳。",
            "动人来把骊珠吐，照眼潜将蜀锦张。",
            "诗思为伊牵引煞，暗随蝴蝶梦池塘。"
        ],
        "notes": "",
        "id": "76112d951cdf8ca05002b72ff25c232c"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "寄良臣",
        "preface": "",
        "paragraphs": [
            "耳冷清谈倐半年，渇心如忆岭头泉。",
            "自惭托迹多南北，无复从游学圣贤。",
            "莫谓卑飞同斥鷃，已全高洁慕鸣蝉。",
            "荒凉不厌幽居趣，假道何妨试著鞭。"
        ],
        "notes": "",
        "id": "ab617561d48dc3fff00297b04ed0a8cb"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "子贤同游岐原",
        "preface": "",
        "paragraphs": [
            "投闲结客叩禅扃，拾得林间一种清。",
            "倚杖细听黄鸟语，卷帘遥指碧云生。",
            "清风麈尾驱尘态，春露瓯心破宿酲。",
            "便拟躬耕傅岩下，飜慙没世未留名。"
        ],
        "notes": "",
        "id": "7821fa050af45e3fdfdf0aa79d9debd9"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "和友人春日山中即事  其一",
        "preface": "",
        "paragraphs": [
            "敛翅归来口欲缄，结茅遁戢寄云岩。",
            "𨊵辀聒耳思抛弹，薜荔萦墙未肯芟。",
            "闲笑蜜蜂空采扑，静听雏燕语呢喃。",
            "翛然顿释人间累，设穽维防饿虎馋。"
        ],
        "notes": "",
        "id": "25989a72b8522718fd2b1bc84969ec4c"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "和友人春日山中即事  其二",
        "preface": "",
        "paragraphs": [
            "杜门却扫绝机缄，砥节端如万仞岩。",
            "涧底无鼇休掷钓，路傍有草倩谁芟。",
            "披襟嫩竹敲风细，支枕幽禽鬬语喃。",
            "底事晓来无挟弹，为嫌屋上集乌馋。"
        ],
        "notes": "",
        "id": "967c35192ba0bcd9d1f6ded18b922df4"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "和友人同游普安",
        "preface": "",
        "paragraphs": [
            "碧云章句慕汤休，结客来寻物外游。",
            "茗椀翠涛能破闷，棋枰飞雹共忘忧。",
            "须泉况味参师正，爱竹襟怀亚子猷。",
            "好事不须沽酒引，一溪风物自相留。"
        ],
        "notes": "",
        "id": "625d1f1d0eb262cae2cfc1aed3f70716"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "拉友人游普安追和前韵",
        "preface": "",
        "paragraphs": [
            "炙手权门似可羞，聨翩宜作赤松游。",
            "花逢消恨本无恨，草对忘忧自不忧。",
            "拂榻禅窗蠲俗虑，挥犀虚室论嘉猷。",
            "支郎况颇能诗话，涤濯吟魂为少留。"
        ],
        "notes": "",
        "id": "916b8c2e1125e3f2b33dfee80e94a8d5"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "督德秀还酒会",
        "preface": "",
        "paragraphs": [
            "绿锁窗前聚首时，戏弹圆玉偶输机。",
            "侑觞既欲携红袖，送酒何妨遣白衣。",
            "酩酊预期归倒载，从容端约话玄微。",
            "挥戈直使颓阳却，不计西风隠半归。"
        ],
        "notes": "",
        "id": "264d607003ab63f7172da2c382710a2c"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "德秀和诗意似有激而云因次韵复之",
        "preface": "",
        "paragraphs": [
            "困踣红尘未偶时，醉吟风月且忘机。",
            "囊空不羡千金璧，道在何慙百结衣。",
            "洗垢任他腾口谤，养恬尤觉道心微。",
            "孙阳一顾盐车骥，超逸方惊动中规。"
        ],
        "notes": "",
        "id": "fe8ccc5fbe231ab9bb1302b15c43620a"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "朝宗雨中醉归为娼女窃笑戯作两绝因继其韵  其一",
        "preface": "",
        "paragraphs": [
            "雨裛轻尘步武迟，垫巾归自武陵溪。",
            "纷纷谁认神仙过，拊掌琼楼笑女儿。"
        ],
        "notes": "",
        "id": "9259275ca2bcfea8272179e465a70304"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "朝宗雨中醉归为娼女窃笑戯作两绝因继其韵  其二",
        "preface": "",
        "paragraphs": [
            "襟袂龙钟破雨归，玉人惊笑若耶溪。",
            "恨无款段驰春径，故故遗鞭盼阿儿。"
        ],
        "notes": "",
        "id": "589f7a2b3062aecd4ad5970dc559a350"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "临川戯留友人",
        "preface": "",
        "paragraphs": [
            "山童泽涸欲金流，小雨廉纤陡变秋。",
            "河朔饮徒方快意，鲈鱼归兴不如休。",
            "歌姝况有飞琼侣，结客当为掷果游。",
            "一曲阳关肠断尽，未应闻此不迟留。"
        ],
        "notes": "",
        "id": "251ea6de0dbe8470ac45e725ae4413d2"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "小生日因与友人作文字饮醉中走笔  其一",
        "preface": "",
        "paragraphs": [
            "肮脏无聊独倚门，谁怜跨下有王孙。",
            "扬镳特辱过黄宪，载酒端来醉子云。",
            "写景锦囊同摘句，揺风玉麈细论文。",
            "共欣贱子当生日，戏祝遐龄倒一樽。"
        ],
        "notes": "",
        "id": "450a85f744c68982c4eb5c9114d5d3f8"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "小生日因与友人作文字饮醉中走笔  其二",
        "preface": "",
        "paragraphs": [
            "二妙高轩肯过门，共期献策学公孙。",
            "因观佳句题红叶，陡起归心望白云。",
            "坐上挥犀惊险语，醉中染翰缀雄文。",
            "相忘岂假投遵辖，待月同倾北海樽。"
        ],
        "notes": "",
        "id": "6e4bcee31162e4a0990c0b57b4f0c8b3"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "夜过谢池小酌戯继前韵示诸友",
        "preface": "",
        "paragraphs": [
            "为忆莲娃夜叩门，恐缘芳草怨王孙。",
            "眉弯海峤初生月，鬓軃巫峰欲坠云。",
            "金粟花残将委烬，香丝篆破不成文。",
            "朦胧月映人如玉，尔汝忘形共一樽。"
        ],
        "notes": "",
        "id": "713e382c72cc652f2135a26d03e1e2ab"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "德秀和韵见酬因复之",
        "preface": "",
        "paragraphs": [
            "高才卓荦冠儒门，知是延陵几世孙。",
            "白雪歌诗凌鲍谢，青钱事业压机云。",
            "雄图未遂羞投笔，赋分甘贫耻卖文。",
            "已结忘形韩孟友，醉吟常愿共开樽。"
        ],
        "notes": "",
        "id": "bfa4e23ab8ee9c710c1d2d03ed10a743"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "继前韵督敦仁和诗",
        "preface": "",
        "paragraphs": [
            "抠衣幸毎蹑膺门，了了慙非孔氏孙。",
            "麈尾既容闻吐屑，毫端合许见摛云。",
            "羲皇况已傲彭泽，屈宋安能过广文。",
            "白璧一双如见掷，解貂准拟换融樽。"
        ],
        "notes": "",
        "id": "f1dea25b6dd2b92a15cae56c298c6ad9"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "朝宗久不以诗见教因次前韵索其光和",
        "preface": "",
        "paragraphs": [
            "慵于蹲踏谒权门，独洒新诗示从孙。",
            "之问已尝吟夺锦，相如宜共赋凌云。",
            "高怀素蕴知人鉴，斐句慙非吊古文。",
            "抵鹊果蒙投卞玉，珍藏何啻获牺樽。"
        ],
        "notes": "",
        "id": "6b830d49aaec4952ad9ef7e752488981"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "八月十四夜建中二三友过我清话因共把盏赏月从容谈笑不觉云容朦胧桂影淡泊端知是夕聚首骚池再谐佳会遂成四韵",
        "preface": "",
        "paragraphs": [
            "冰轮初讶一分亏，结客传觞笑语迟。",
            "云汉无端藏兔影，金波恨不蘸蟾枝。",
            "佐樽痛忆飞琼侣，染翰栽成感鬼诗。",
            "料得中秋月应朗，习池端约捧琼巵。"
        ],
        "notes": "",
        "id": "9390f3fab2d5033a38ca9e72b8aa4d26"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "轩前菊蕊将绽因书四韵示希喆约九日聚饮于此",
        "preface": "",
        "paragraphs": [
            "菊英装点近芳辰，风掠清香已袭人。",
            "端的樊川携玉液，来同靖节赏金尘。",
            "藏阄戏赌杯中物，投辖坚留座上宾。",
            "恶客不容污我社，摛云要扫笔锋神。"
        ],
        "notes": "",
        "id": "b59ad74e89b1c4b6a59a0c6aa033ebef"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "述怀寄仲宝",
        "preface": "",
        "paragraphs": [
            "鸡窗俛默谢尘嚣，炙手权门懒折腰。",
            "节操刚持忠孝砺，胸襟常以古今浇。",
            "萧条陋巷闲三径，牢落生涯寄一瓢。",
            "何日高轩能我过，竹林清集共逍遥。"
        ],
        "notes": "",
        "id": "ee298130bf897e7948dcf4de68164076"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "过巴川",
        "preface": "",
        "paragraphs": [
            "凭高因赋遏云篇，曵屣狂歌放昔贤。",
            "未遂相如荣驷马，且寻师正傲清泉。",
            "悲吟玉未经三献，羞澁囊空乏一钱。",
            "典却春衣常独酌，从教邸主笑鸢肩。"
        ],
        "notes": "",
        "id": "ada5fc778c76981ebb4b528880900480"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "和子贤借韵书怀",
        "preface": "",
        "paragraphs": [
            "白雪歌诗数百篇，赓酬乐有父兄贤。",
            "要晞靖节栽门柳，须俟参寥梦石泉。",
            "咳唾幸存三寸舌，文章可媿一囊钱。",
            "会须重咏高轩过，呕出蕲攀李贺肩。"
        ],
        "notes": "",
        "id": "3e84c90cedc6338e9f6e5554b639ac2b"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "和前韵勉子贤学诗",
        "preface": "",
        "paragraphs": [
            "雕镌风月摘佳篇，落笔尤宜法古贤。",
            "淬砺要如礲宝剑，清新蕲似冽寒泉。",
            "会同白句吟披锦，冷笑邕文卖得钱。",
            "诗社获公添一瑞，苦思须拍阆仙肩。"
        ],
        "notes": "",
        "id": "ef7f701932a8a5349720feb39330becb"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "子贤和韵见酬次答之",
        "preface": "",
        "paragraphs": [
            "诗名浪得在卢前，器识慙非叔度贤。",
            "捉月笑他吟采石，凌云端欲赋甘泉。",
            "发硎喜淬冲牛剑，启齿羞谈使鬼钱。",
            "平世未应徒尔耳，行藏终与古人肩。"
        ],
        "notes": "",
        "id": "5efa15834df96b87916778af013ebfbe"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "是日郊亭和晏尚书韵",
        "preface": "",
        "paragraphs": [
            "关关啼鸟树交阴，雨过西城野色侵。",
            "避暑谁能陪剧饮，清歌自可涤烦襟。",
            "稻花欲秀蝉初嘒，菱蔓初长水正深。",
            "知有江湖杳然意，扁舟应与共追寻。"
        ],
        "notes": "",
        "id": "37aee865fe9c920b1051c7c42e0b2408"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "和子贤秋日晚望",
        "preface": "",
        "paragraphs": [
            "溪山泼墨水云秋，似绮余霞次第收。",
            "灿灿拒霜铺蓼岸，双双属玉舞苹洲。",
            "杳无锦字来凭雁，拟灭机心试狎鸥。",
            "望里碧云还又合，数峰江上忍擡眸。"
        ],
        "notes": "",
        "id": "949631c9a7c848364937bd5aa9eea4f7"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "朝宗以诗赠行和酬二篇一以留别一以谢诗  其一",
        "preface": "",
        "paragraphs": [
            "潄醪常共醉淋浪，鱼目慙游涨海傍。",
            "琴听雅音弹碧玉，鼎分灵剂炼玄霜。",
            "纒肠锦绣篇章丽，入室芝兰燕寝香。",
            "此别未应徒尔耳，鹏程万里事难量。"
        ],
        "notes": "",
        "id": "acfc961bcce32f4f13dfd91e2f1a5436"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "朝宗以诗赠行和酬二篇一以留别一以谢诗  其二",
        "preface": "",
        "paragraphs": [
            "锻炼新诗摘锦囊，笔驱秀丽汝川傍。",
            "气横阿剑疑干斗，韵逸丰钟必待霜。",
            "遒劲狂挥毛颕疾，淋漓醉扫麝煤香。",
            "珠玑喜就鲛人乞，收拾端期百斛量。"
        ],
        "notes": "",
        "id": "ab2fce80928c0c364b489920fa631aad"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "忆朝宗",
        "preface": "",
        "paragraphs": [
            "饫聆舌铎向鸡窗，深媿葭蒹倚玉傍。",
            "妙论乍离人吐屑，渇心欣破橘含霜。",
            "颇多好景撩人笑，独赏幽丛扑面香。",
            "数笔江山吟未得，何时对榻细商量。"
        ],
        "notes": "",
        "id": "431f5916aaa4de93501a6b3f86ed46a5"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "寄敦仁",
        "preface": "",
        "paragraphs": [
            "高才松桂振芬芳，桃李根茎媿托傍。",
            "眩目文章舒丽锦，超群节操抗严霜。",
            "快聋未卜闻谈绮，补劓期攀霭德香。",
            "时遣长须致双鲤，新诗无惜屡思量。"
        ],
        "notes": "",
        "id": "d525bf7a09ae6c1e56cd6a82bf5000ca"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "建中索子贤酒债戏作一绝",
        "preface": "",
        "paragraphs": [
            "阿堵物无崔烈臭，孔方兄有少陵羞。",
            "一斗酒金偿未得，速来相就典貂裘。"
        ],
        "notes": "",
        "id": "7d4af3ee7f8732455430350685e5e743"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "琼上人留意学诗惑于多岐未明厥趣作四韵寤之了此一话则能诗三昩不出个中矣",
        "preface": "",
        "paragraphs": [
            "襟怀磊落富诗情，琢句端明法颂声。",
            "格健要除蔬笋气，语工须带雪霜清。",
            "碧云矜式存风雅，黄卷沈潜学老成。",
            "锻炼更能师岛可，禅林无患不知名。"
        ],
        "notes": "",
        "id": "dac2c801bec3654fa51470abe5a1d4a5"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "秋香",
        "preface": "",
        "paragraphs": [
            "拂掠轻风破异香，非兰非麝味何长。",
            "荻筛玉屑飞鱼舍，菊碎金尘点醉乡。",
            "露裛木犀增馥郁，烟滋菡萏益芬芳。",
            "佳人惹得盈襟袖，刬地慵拈锦绣囊。"
        ],
        "notes": "",
        "id": "02277cd3a484819f131cf88b00b10978"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "秋云",
        "preface": "",
        "paragraphs": [
            "数片悠扬出远山，拟为霖雨霈尘寰。",
            "未乘风雨吹嘘便，蓦被曦轮照烁还。",
            "心在苍生常欲起，踪归深岫暂投闲。",
            "油然一作施膏泽，始趁岚烟入帝关。"
        ],
        "notes": "",
        "id": "d7c39e71bd858439b708b210f1d0b5f1"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "秋竹",
        "preface": "",
        "paragraphs": [
            "森然庭列碧琅玕，潇洒清阴透胆寒。",
            "落落已成栖凤实，团团俱是化龙竿。",
            "夜深筛月疑金碎，晓色笼烟认戟攒。",
            "劲节刚持君子操，王猷休把等闲看。"
        ],
        "notes": "",
        "id": "8168aa5e955d014bcb5df76766ec39b2"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "待月",
        "preface": "",
        "paragraphs": [
            "停杯邀月宴华堂，苦恨山高阻兴狂。",
            "海峤岂能藏素魄，云衢终自布寒光。",
            "须臾帘卷银蟾影，次第樽浮桂子香。",
            "正好吹箫恰无月，姮娥应见我恓惶。"
        ],
        "notes": "",
        "id": "6cad0a108b9021b5c799ef421fa23a9b"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "秋月",
        "preface": "",
        "paragraphs": [
            "碾破鳞云皓月轮，银蟾著意露精神。",
            "十分素魄高低印，一様寒光远近均。",
            "触目冰壶无点翳，照人水鉴绝纤尘。",
            "拟携玉斧乘风御，折桂归荣白髪亲。"
        ],
        "notes": "",
        "id": "77a16f05d5efb4691b6ffc4c99d7c09a"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "金凤花",
        "preface": "",
        "paragraphs": [
            "巧剪金英似欲飞，恍疑平世凤来仪。",
            "嘉名独冠群花首，底亊君王尚未知。"
        ],
        "notes": "",
        "id": "ba4435bd628f3849b702ac26cb24a6a5"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "秋愁",
        "preface": "",
        "paragraphs": [
            "层楼夜午转西风，眉际新愁刬地浓。",
            "怪得当时潘与宋，凄凉尤怯此时逢。"
        ],
        "notes": "",
        "id": "b129b74a92e38f19ebc9585fd30a362f"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "喜雨八绝寄显道作  其一",
        "preface": "",
        "paragraphs": [
            "阴雨萧萧夜接晨，如云禾稼一番新。",
            "康衢击壤歌声沸，乐岁应无甑里尘。"
        ],
        "notes": "",
        "id": "0f8874dde1282321ce500d8d64811f81"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "喜雨八绝寄显道作  其二",
        "preface": "",
        "paragraphs": [
            "涤破骄阳变早秋，烟光清照北山幽。",
            "五湖遥想增潇洒，谁棹扁舟继蠡游。"
        ],
        "notes": "",
        "id": "f87b0fed39c4ba5adf0a018be5f0b3bd"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "喜雨八绝寄显道作  其三",
        "preface": "",
        "paragraphs": [
            "浮云谁谓出无心，甘雨祁祁润泽深。",
            "潭底老龙徒久卧，亢阳何事不为霖。"
        ],
        "notes": "",
        "id": "643dd4c2ee07ca3623cbf3f8ca2607a1"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "喜雨八绝寄显道作  其四",
        "preface": "",
        "paragraphs": [
            "云岩萧索雨初晴，嫩玉寒泉分外清。",
            "可笑蜩螗时快意，也依浓荫吐微声。"
        ],
        "notes": "",
        "id": "8c49675bc2ad61f7b4cf090fcc81ff52"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "喜雨八绝寄显道作  其五",
        "preface": "",
        "paragraphs": [
            "画坼田龟久望云，霈然膏泽幸盈津。",
            "南邻来庆年丰稔，旋酌香醪共湿唇。"
        ],
        "notes": "",
        "id": "776b53128334beac9f4208ca46f141d9"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "喜雨八绝寄显道作  其六",
        "preface": "",
        "paragraphs": [
            "北窗支枕梦初囘，风掠余香特地来。",
            "颠倒衣裳望池上，荷花无语为谁开。"
        ],
        "notes": "",
        "id": "230d00b9f27afcb52d99e06989351084"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "喜雨八绝寄显道作  其七",
        "preface": "",
        "paragraphs": [
            "霜筠瑟瑟戛琳琅，冷透纱厨一味凉。",
            "破梦吟魂正潇洒，纤纤更捧雪花香。"
        ],
        "notes": "",
        "id": "05286459b48ae173821fa56f57924b45"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "喜雨八绝寄显道作  其八",
        "preface": "",
        "paragraphs": [
            "杨柳藏鵶菡萏香，水亭风榭袭罗裳。",
            "秋光正入诗人眼，剩得余篇付锦囊。"
        ],
        "notes": "",
        "id": "d39627813ffbb63da1a76b78cb3d9c3f"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "醉吟",
        "preface": "",
        "paragraphs": [
            "酒酣逸气射星斗，自恨无人识马周。",
            "试拂青蛇歌易水，溪山应有鬼神愁。"
        ],
        "notes": "",
        "id": "dbcb9b11196a56903ea9dfdc0c24dac6"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "重九前一日对菊戏书",
        "preface": "",
        "paragraphs": [
            "菊吐金英已满篱，持杯指凖赏芳菲。",
            "有巾可漉还无酿，载酒何人是白衣。"
        ],
        "notes": "",
        "id": "bd8afeddb4973fc83366c39e11070a62"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "读萧防遇仙传戏书一绝",
        "preface": "",
        "paragraphs": [
            "华阳宫阙杳难寻，空有遗踪古到今。",
            "不识萧郎仙去后，床头花酝共谁斟。"
        ],
        "notes": "",
        "id": "9f2fc49429472bc653d1908b1679a268"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "览丁渥异梦记戯书一绝示内人",
        "preface": "",
        "paragraphs": [
            "梦魂千里入巫峰，况在鸳帏咫尺中。",
            "笔洒新诗宜赠我，临风幸免倩征鸿。"
        ],
        "notes": "",
        "id": "268654169b4d06fc87ab52e8bf79330d"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "德秀和朝宗绝句意似有不平者依韵作三绝以代其解嘲  其一",
        "preface": "",
        "paragraphs": [
            "琪管将扬世罕知，不辞三弄试临溪。",
            "少陵若也能精鉴，休戏严公有此儿。"
        ],
        "notes": "",
        "id": "5ccb822b59ce40845812ceb4ffbceaee"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "德秀和朝宗绝句意似有不平者依韵作三绝以代其解嘲  其二",
        "preface": "",
        "paragraphs": [
            "藏器韬光以待时，扁舟且此钓磻溪。",
            "拏云指日掀头角，惊破扶风狎侮儿。"
        ],
        "notes": "",
        "id": "197dff506d75a108b7f4d5d5ec61c096"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "德秀和朝宗绝句意似有不平者依韵作三绝以代其解嘲  其三",
        "preface": "",
        "paragraphs": [
            "东野临流喜赋诗，一竿揺破碧云溪。",
            "汝非羸角休吾触，不是寻常丱角儿。"
        ],
        "notes": "",
        "id": "1a6d5eb62e5bec3975722f6d51b0cf7e"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "和元诗末篇之意二绝寄友人  其一",
        "preface": "",
        "paragraphs": [
            "功名未许书麟阁，吟醉何妨晦竹溪。",
            "舌在自知非久困，且将诗礼教龟儿。"
        ],
        "notes": "",
        "id": "afb25858b9ccd91911c1caeda11cbb30"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "和元诗末篇之意二绝寄友人  其二",
        "preface": "",
        "paragraphs": [
            "酒圣会须中北海，机锋谁敢触曹溪。",
            "英雄自有囘天力，造化都来只小儿。"
        ],
        "notes": "",
        "id": "06197e8d8665a1609494e0cc9ef7615a"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "归自临川途中感物遇事得八绝句寄秀美  其一",
        "preface": "",
        "paragraphs": [
            "信马沿堤懒著鞭，不堪囘首望临川。",
            "满怀离恨如春梦，愁听林梢断续蝉。"
        ],
        "notes": "",
        "id": "c7e4c9c19cb50bc666f659dadcb8596c"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "归自临川途中感物遇事得八绝句寄秀美  其二",
        "preface": "",
        "paragraphs": [
            "欲破闲愁𣨼举觞，醉中行色转凄凉。",
            "眼封无物堪消遣，望尽江城断尽肠。"
        ],
        "notes": "",
        "id": "0425ba1441b0054537b4226c8f05cff2"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "归自临川途中感物遇事得八绝句寄秀美  其三",
        "preface": "",
        "paragraphs": [
            "廉纤小雨破炎蒸，马上襟怀顿觉清。",
            "暂解征鞍访村叟，一瓯春露醒余酲。"
        ],
        "notes": "",
        "id": "d50e3478fad363984acb769692abdefa"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "归自临川途中感物遇事得八绝句寄秀美  其四",
        "preface": "",
        "paragraphs": [
            "一声啼鸟过残阳，髣髴流鸎促晓粧。",
            "记得年时倦梳裹，𣨼人和笑道天凉。"
        ],
        "notes": "",
        "id": "13c3b165b76bda15e4309ba4a21f2520"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "归自临川途中感物遇事得八绝句寄秀美  其五",
        "preface": "",
        "paragraphs": [
            "寸碧遥岑隠半规，冰轮次第碾琉璃。",
            "因追胜集琼楼杪，笑倩纤纤捧酒巵。"
        ],
        "notes": "",
        "id": "f4ec4bb4c311c01300a4341774f4e476"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "归自临川途中感物遇事得八绝句寄秀美  其六",
        "preface": "",
        "paragraphs": [
            "挑尽寒灯夜欲分，襟怀岑寂向谁论。",
            "香残读彻闲欹枕，髣髴音容入梦魂。"
        ],
        "notes": "",
        "id": "c7c128e1852c6bf1d03cfeb9b075f4cd"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "归自临川途中感物遇事得八绝句寄秀美  其七",
        "preface": "",
        "paragraphs": [
            "啾唧蛩吟旅况凄，那堪孤枕酒醒时。",
            "梦魂栩栩知何处，依约幽轩话别离。"
        ],
        "notes": "",
        "id": "ca8673a24363c192118be1feac319c58"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "归自临川途中感物遇事得八绝句寄秀美  其八",
        "preface": "",
        "paragraphs": [
            "窗含月影梦初囘，一枕凄凉眼懒开。",
            "幽恨闲愁本无种，根苗不识是谁栽。"
        ],
        "notes": "",
        "id": "22b2ad565ed9eb7247c4ef91a91cbaa7"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "有寄二绝  其一",
        "preface": "",
        "paragraphs": [
            "标格全归笑靥中，相逢无奈去匆匆。",
            "金钗若许重寻约，樽酒秦楼愿与同。"
        ],
        "notes": "",
        "id": "3d0da9cd9b0af01b8c93896b527bf174"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "有寄二绝  其二",
        "preface": "",
        "paragraphs": [
            "懵腾醉眼漾娇波，心印潜通一捻多。",
            "密寄断肠双丽曲，遏云须倩雪儿歌。"
        ],
        "notes": "",
        "id": "55f385126bdbdfea6185bfd99ca32872"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "和子贤途中九绝  其一",
        "preface": "",
        "paragraphs": [
            "懵腾醉眼未全醒，厌听田鵶达旦鸣。",
            "款段踏穿杨柳月，快人拂面晓风轻。"
        ],
        "notes": "",
        "id": "48211e9ef9bb1c86b47767283adf62c7"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "和子贤途中九绝  其二",
        "preface": "",
        "paragraphs": [
            "暂停双桨傍苹洲，矶上渔翁雪满头。",
            "钓破烟波深得趣，生来不识世间愁。"
        ],
        "notes": "",
        "id": "82630f817fb05ef5bc47c0017446ac99"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "和子贤途中九绝  其三",
        "preface": "",
        "paragraphs": [
            "凉飚未夺火云权，烁石炎曦势欲燃。",
            "妄意拟寻河朔饮，狂歌烂醉太平年。"
        ],
        "notes": "",
        "id": "140a90b7a2020dbc3abb64f0f68547a8"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "和子贤途中九绝  其四",
        "preface": "",
        "paragraphs": [
            "旗亭贳酒醉淋浪，赢得林间一味凉。",
            "倒著接䍠还信马，只忧蹊径似羊肠。"
        ],
        "notes": "",
        "id": "bc2f174e72f888e49479cd3e30e186a8"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "和子贤途中九绝  其五",
        "preface": "",
        "paragraphs": [
            "巴陵崒嵂试跻攀，胜概全归指顾间。",
            "笑倚松风聊洗耳，隔云好鸟语间关。"
        ],
        "notes": "",
        "id": "c0f53e4d3efccb21fc53601ecdd1d67a"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "和子贤途中九绝  其六",
        "preface": "",
        "paragraphs": [
            "麟阁功名属少年，笑他皓首只翛然。",
            "闻名虽未披云雾，勉力期攀鲁仲连。"
        ],
        "notes": "",
        "id": "09381c0aabd9fc16ce7300c8f1f8bb95"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "和子贤途中九绝  其七",
        "preface": "",
        "paragraphs": [
            "索寞襟怀不奈秋，雕镌佳句且忘忧。",
            "行行恰过桥南路，一片芦花映碧流。"
        ],
        "notes": "",
        "id": "ddfa3c870600e1437bc44af1360372d3"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "和子贤途中九绝  其八",
        "preface": "",
        "paragraphs": [
            "黄粱餐罢倚危亭，茗枕琼花助解酲。",
            "旅况吟魂正潇洒，拂鞍迤逦又登程。"
        ],
        "notes": "",
        "id": "88a325db3653dcbc4a2ba001e76e29b1"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "和子贤途中九绝  其九",
        "preface": "",
        "paragraphs": [
            "桐圭柳带正凋疏，匹马区区倦远途。",
            "肠断不堪囘首处，寒云影里雁声孤。"
        ],
        "notes": "",
        "id": "d6e66a3b44e2cf1505111b081edd3c97"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "寄陈国镇五绝  其一",
        "preface": "",
        "paragraphs": [
            "德香薰郁书银笔，句法清新夺锦袍。",
            "卓荦斗南推第一，才名借甚继三豪。"
        ],
        "notes": "",
        "id": "005e1928a180882963a7f45c6d4a0700"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "寄陈国镇五绝  其二",
        "preface": "",
        "paragraphs": [
            "才华拔萃东南美，气焰凌空表里清。",
            "莫逆于心蒙许友，攀麟雁塔要聨名。"
        ],
        "notes": "",
        "id": "6060093bdb248c96d59c8145e183c41f"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "寄陈国镇五绝  其三",
        "preface": "",
        "paragraphs": [
            "未观健笔龙蛇走，拾得残篇绮思新。",
            "语带烟霞含劲气，解龟谁醉谪仙人。"
        ],
        "notes": "",
        "id": "a57542114368ac7cc4e65410fa18a2d6"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "寄陈国镇五绝  其四",
        "preface": "",
        "paragraphs": [
            "鼇头帘卷溪山秀，麈尾风生议论清。",
            "解榻何时同一笑，密云旋煮破余酲。"
        ],
        "notes": "",
        "id": "a066ca9003cf9b1cd3f539874a655782"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "寄陈国镇五绝  其五",
        "preface": "",
        "paragraphs": [
            "冷暖世情谙已熟，雌黄舆议厌常闻。",
            "龟囚蚕缚末由脱，樽酒何旹与重论。"
        ],
        "notes": "",
        "id": "30a86639cd724aab520e70d2676156b3"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "和答国镇五绝  其一",
        "preface": "",
        "paragraphs": [
            "仙风入骨楚臣骚，消得明皇赐绣袍。",
            "哦就新篇神物护，未饶禹锡擅诗豪。"
        ],
        "notes": "",
        "id": "deeecf55fd7ac4403691a2bd606705b1"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "和答国镇五绝  其二",
        "preface": "",
        "paragraphs": [
            "年时煮茗共敲冰，澡雪襟怀一种清。",
            "回首旧游浑似梦，翻慙困踣未知名。"
        ],
        "notes": "",
        "id": "8cb6bf039f48bdf807d8a4c4b06c2ba9"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "和答国镇五绝  其三",
        "preface": "",
        "paragraphs": [
            "十围便腹卧边先，笑傲羲皇仿昔贤。",
            "诏下好须同奋跃，槐花香里走连钱。"
        ],
        "notes": "",
        "id": "66c4ff4b9569620d60b1665bb100c1be"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "和答国镇五绝  其四",
        "preface": "",
        "paragraphs": [
            "学辨痴龙信博哉，风流夷甫更多才。",
            "拟聨石鼎弥明句，对耸诗肩夜拾煤。"
        ],
        "notes": "",
        "id": "e8e7c34bb12eb32eaa2618967be0b2fc"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "和答国镇五绝  其五",
        "preface": "",
        "paragraphs": [
            "吟须轻撚对斜阳，叶扫平林夜著霜。",
            "忽领诗词云锦段，夜光明月耀黉堂。"
        ],
        "notes": "",
        "id": "9a65255b08b3875faf2d06f8562c43f2"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "寄游良臣五绝  其一",
        "preface": "",
        "paragraphs": [
            "萤窗顾我绝韦编，砥节思齐叔度贤。",
            "谁念广文穷到骨，倾囊时与杖头钱。"
        ],
        "notes": "",
        "id": "43476a1b488b758ebe78b97bc8ed35d8"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "寄游良臣五绝  其二",
        "preface": "",
        "paragraphs": [
            "阘茸闾阎数米炊，耳根舆议噪蛙卑。",
            "那知别得琴中趣，五斗犹慙为折枝。"
        ],
        "notes": "",
        "id": "add3611954156cc0b03557a23dba5314"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "寄游良臣五绝  其三",
        "preface": "",
        "paragraphs": [
            "壮浪年来笔有神，诗如开府顿清新。",
            "暗中慎莫投珠璧，道路无非按剑人。"
        ],
        "notes": "",
        "id": "684f2eb3a1346a6775720754496d9d6f"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "寄游良臣五绝  其四",
        "preface": "",
        "paragraphs": [
            "登云胜概脱风埃，顿费诗仙赋咏才。",
            "忆得年时共轰饮，罗衣曾暗裛香煤。"
        ],
        "notes": "",
        "id": "b1313e0e60eb2244238e2321e2434511"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "寄游良臣五绝  其五",
        "preface": "",
        "paragraphs": [
            "文会何时聚德星，紫芝眉宇照人清。",
            "锦韀并控寻春马，持酒冯花为解酲。"
        ],
        "notes": "",
        "id": "76aa0a50a260393d6976d9709cac2094"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "饮中示子贤诸友七绝颇愧狂斐  其一",
        "preface": "",
        "paragraphs": [
            "时来一钓会连鼇，舌在谁羞旧缊袍。",
            "风骨自慙非太白，高吟大醉浪推豪。"
        ],
        "notes": "",
        "id": "44695952c3a035c980a94e7e41cb0204"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "饮中示子贤诸友七绝颇愧狂斐  其二",
        "preface": "",
        "paragraphs": [
            "江陵素乏橘千株，贫甚唯收柿叶书。",
            "拟叩富儿谋贷粟，及门无奈足趦趄。"
        ],
        "notes": "",
        "id": "66a1c4655ce466ef49c70eb3ac64b67c"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "饮中示子贤诸友七绝颇愧狂斐  其三",
        "preface": "",
        "paragraphs": [
            "锻炼新诗数百篇，郊寒岛瘦慕前贤。",
            "高山流水知音少，不及人间鬼使钱。"
        ],
        "notes": "",
        "id": "e6683aa36bc7bfd86fdd66bacd8f9e5c"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "饮中示子贤诸友七绝颇愧狂斐  其四",
        "preface": "",
        "paragraphs": [
            "飘飘逸气薄云霓，功烈羞谈管仲卑。",
            "业就凌烟终有分，桂林谁谓便无枝。"
        ],
        "notes": "",
        "id": "ea2d9535692c4d25f131e830e04b68f2"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "饮中示子贤诸友七绝颇愧狂斐  其五",
        "preface": "",
        "paragraphs": [
            "袍襟帽角走红尘，却扫穷经务日新。",
            "将相公侯本无种，未应不及卖浆人。"
        ],
        "notes": "",
        "id": "5c081562d96eaca8123ee61d2533b417"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "饮中示子贤诸友七绝颇愧狂斐  其六",
        "preface": "",
        "paragraphs": [
            "功名端拟位三槐，发策慙无八斗才。",
            "寂寞云斋且稽古，披香指日扫松煤。"
        ],
        "notes": "",
        "id": "d3d476e73f63f03f7daaf7f6df91e4a0"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "饮中示子贤诸友七绝颇愧狂斐  其七",
        "preface": "",
        "paragraphs": [
            "不作群儿浪谤伤，致身蕲处谏台霜。",
            "功成野服便萧散，会见裴公绿野堂。"
        ],
        "notes": "",
        "id": "634d6282c875ddb8d07af0c8dcc9d91b"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "春意五绝  其一",
        "preface": "",
        "paragraphs": [
            "浓云漠漠雨毛空，染出桃腮照眼红。",
            "遮莫异香飘几席，多情拂掠谢东风。"
        ],
        "notes": "",
        "id": "695580ba32e858570711eec0edb2c66d"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "春意五绝  其二",
        "preface": "",
        "paragraphs": [
            "高情忽逐晓云空，喜见枝头一点红。",
            "秖恐好花俱有主，拟为词客伴春风。"
        ],
        "notes": "",
        "id": "993a8123b7e916d6d8ca252f26d3f7b0"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "春意五绝  其三",
        "preface": "",
        "paragraphs": [
            "料峭余寒透裌衣，卷帘休讶燕来迟。",
            "多情苦被春催柳，带眼无端觉屡移。"
        ],
        "notes": "",
        "id": "68e288532d167d0071fef779d6d17de0"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "春意五绝  其四",
        "preface": "",
        "paragraphs": [
            "一犂烟雨霭江村，肮脏衡门暗断魂。",
            "览镜自怜空跌宕，谁知跨下有王孙。"
        ],
        "notes": "",
        "id": "486abe59410848990e0529ee624dfd14"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "春意五绝  其五",
        "preface": "",
        "paragraphs": [
            "送墨层楼水墨天，柳堤花坞渐夭妍。",
            "教童为控寻春马，好事谁能乞酒钱。"
        ],
        "notes": "",
        "id": "46d9953a58b85b51a2a1b5195394f054"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "宣和四祀季冬梦与人环坐杰阁烹茶饮于左右堆阿堵物茶罢共读诗集意谓先贤所述首篇题云永叔诵彻三阕遽然而觉特记一句云东野龙钟衣绿归议者谓非吉兆因即东野遗事反其旨而足之为四绝句云  其一",
        "preface": "",
        "paragraphs": [
            "东野龙钟衣绿归，食虀肠苦竟栖迟。",
            "出门顾我浑无碍，未肯徘徊只赋诗。"
        ],
        "notes": "",
        "id": "d4c7b0d6a3953a9b9ab72e0e95dc7712"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "宣和四祀季冬梦与人环坐杰阁烹茶饮于左右堆阿堵物茶罢共读诗集意谓先贤所述首篇题云永叔诵彻三阕遽然而觉特记一句云东野龙钟衣绿归议者谓非吉兆因即东野遗事反其旨而足之为四绝句云  其二",
        "preface": "",
        "paragraphs": [
            "东野龙钟衣绿归，溧阳何足处男儿。",
            "微生纵有孤吟癖，尚拟朝端振羽仪。"
        ],
        "notes": "",
        "id": "369f3e07287f1858b46a3eaf3d51813a"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "宣和四祀季冬梦与人环坐杰阁烹茶饮于左右堆阿堵物茶罢共读诗集意谓先贤所述首篇题云永叔诵彻三阕遽然而觉特记一句云东野龙钟衣绿归议者谓非吉兆因即东野遗事反其旨而足之为四绝句云  其三",
        "preface": "",
        "paragraphs": [
            "东野龙钟衣绿归，平陵投老倦奔驰。",
            "黑头我欲功名立，冷笑冯唐白髪埀。"
        ],
        "notes": "",
        "id": "32511bbc873e0a7d93be974012c3e47a"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "宣和四祀季冬梦与人环坐杰阁烹茶饮于左右堆阿堵物茶罢共读诗集意谓先贤所述首篇题云永叔诵彻三阕遽然而觉特记一句云东野龙钟衣绿归议者谓非吉兆因即东野遗事反其旨而足之为四绝句云  其四",
        "preface": "",
        "paragraphs": [
            "东野龙钟衣绿归，分甘假尉志何卑。",
            "诗名借甚徒为尔，不及勲庸显盛时。"
        ],
        "notes": "",
        "id": "33a901058d7c6bee0a95ab03c3e72315"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "游春八咏 轻风破暖",
        "preface": "",
        "paragraphs": [
            "单衣初试轻寒退，袅袅软风经袖袂。",
            "层楼高卷酒旗斜，绮陌乱飘花锦碎。",
            "多情故把恼人肠，杨柳阴中弄暗香。",
            "解貂不惜换斗酒，烂醉春光能几场。"
        ],
        "notes": "",
        "id": "9d7d3c0e9f11146175563d2f5689cf7e"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "游春八咏 宿雨新晴",
        "preface": "",
        "paragraphs": [
            "蒙蒙春锁弄晴雨，花褪残红烟淡𥩟。",
            "泼成浓黛远山青，秀色轻茸芳草布。",
            "园林依约清且新，滑唇好鸟相和鸣。",
            "轻寒不断微风作，幽花一笑游人醒。"
        ],
        "notes": "",
        "id": "b1b0f398137a9954abcb7ec8fa36a8b4"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "游春八咏 娇莺唤友",
        "preface": "",
        "paragraphs": [
            "轻烟漠漠笼芳树，上有黄鹂调巧语。",
            "分明唤友度柔情，似对东风欲掀舞。",
            "嗟哉彼鸟非英灵，犹能求友鸣嘤嘤。",
            "光初隙末轻薄子，洗耳何妨听此声。"
        ],
        "notes": "",
        "id": "2b8e417782530c159f30e067f8dc4d39"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "游春八咏 杜宇啼红",
        "preface": "",
        "paragraphs": [
            "蜜脾香满青春暮，寂寂空山闻杜宇。",
            "啼红泣绿怨东风，锦城旧恨怀千古。",
            "可堪肠断对樽前，雄圗未遂愁无边。",
            "赖有投壶劝我饮，起舞从教落醉船。"
        ],
        "notes": "",
        "id": "846ad1c6eb63065e7a1e53b6ed46a218"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "游春八咏 狂吟红树",
        "preface": "",
        "paragraphs": [
            "生涯随分便萧散，鬬草摴蒲心绪懒。",
            "尚余诗僻穷愈工，醉吟跌宕挥金盌。",
            "爱携佳客懒寻春，残红枝下细论文。",
            "搜罗万象攒胸臆，笔端扫出春空云。"
        ],
        "notes": "",
        "id": "fdad8e34a49c7b8e2a98cd35e0cd7fb0"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "游春八咏 醉眠芳草",
        "preface": "",
        "paragraphs": [
            "浇愁沃恨唯凭酒，况值郊原湔锦绣。",
            "倾囊结客踏青游，竞把鸱夷载醇酎。",
            "为怜芳草衬残红，猛拚醉玉眠春昼。",
            "觉来游眼顿增明，晚烟约略横疏柳。"
        ],
        "notes": "",
        "id": "7de0919b3401342720bdb678ea376e07"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "游春八咏 扪松长啸",
        "preface": "",
        "paragraphs": [
            "亭亭千尺凌云表，鐡甲苍髯材独妙。",
            "班斤郢斵犹未逢，雾惨烟凄人不要。",
            "我来感激对残霞，独倚虬枝发长啸。",
            "试凭匠石亲品题，栋梁合自登廊庙。"
        ],
        "notes": "",
        "id": "645e5ce4246b6e20138924840ca31d01"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "游春八咏 步日晚归",
        "preface": "",
        "paragraphs": [
            "风烟触处欢无限，倒著接䍠归去晚。",
            "林梢璧月弄清辉，鬬插山花笑而莞。",
            "华堂秉烛竞飞觞，浪语清狂胜弦管。",
            "探囊争出锦段新，灿灿珠玑光溢眼。"
        ],
        "notes": "",
        "id": "b667b5036c57437fbd2c9c2067dc784f"
    },
    {
        "author": "欧阳澈",
        "dynasty": "宋",
        "type": "诗",
        "rhythmic": "",
        "title": "晓发吴城山",
        "preface": "",
        "paragraphs": [
            "风扫阳侯雪阵平，雨摧摩诘画图成。",
            "气吞浦溆重林尽，秋著江湖去鸟明。",
            "厚禄故人无一字，长年三老伴余生。",
            "会须满意开怀抱，到眼庐山不世情。"
        ],
        "notes": "",
        "id": "4bd17861cc4839d270b319f6ad9c305d"
    }
]