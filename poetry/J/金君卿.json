[
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "代人送广州刘待制",
        "preface": "",
        "paragraphs": [
            "元精生俊臣，其器疏以博。",
            "浑玉谢雕镌，古乐镇浮薄。",
            "文章发粹蕴，云汉相纷搏。",
            "轩昂仕路间，独立群鸡鹤。",
            "朝端耸风采，众听嘉蹇谔。",
            "缘饰吏事余，中有名教乐。",
            "按狱袪烦苛，餽粮得丰约。",
            "邛蜀号险艰，静制犹扃钥。",
            "归来奏成绩，高议凌霄鹗。",
            "往厘东南计，讵足烦精畧。",
            "中道发诏书，飞荣上天阁。",
            "抗旌出五岭，广府开巨幕。",
            "提封犬牙制，被海珠贝错。",
            "况当蛮獠冲，尚苦蜂虿蠚。",
            "日望公之来，坐见起民瘼。",
            "先声百粤外，猾寇千里却。",
            "行当静海隅，天步清且廓。",
            "栖栖外台吏，正困缰鏁缚。",
            "忻闻大旆过，一见如刮膜。",
            "下坐听语言，渴引醇酎酌。",
            "退嗟蝇虫痴，敢议骥尾托。",
            "愿公南辕还，四海霖雨作。",
            "嘻嘘和气行，瞬息群动跃。",
            "及此分寸苗，庶几秋有获。"
        ],
        "notes": "",
        "id": "74ea7754ad802787c91fe10023b571ac"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "南埜书怀",
        "preface": "",
        "paragraphs": [
            "险途吁可憎，浅俗寖浇竞。",
            "进物莫若利，趋时不如佞。",
            "吾道何由亨，谗人方丑正。",
            "予生与时戾，所赋得刚劲。",
            "力古耻浮文，论经斥非圣。",
            "强勉悦时事，难乎易天性。",
            "木舌不卷柔，枯株微荫映。",
            "沿洄避风波，进退触机穽。",
            "八载脱流铨，恩与万家令。",
            "移官瘴岭下，亲闱阻温凊。",
            "南荒地多暑，岚氛午犹暝。",
            "因思古令尹，舒惨系民命。",
            "士元都下治，汲黯辞以病。",
            "几欲慕伊人，去就得非轻。",
            "虽然万夫长，亦足观以政。",
            "升进由渐阶，困穷亦前定。",
            "所以勤吏术，敺民一其行。",
            "澄清疏浚源，披攘塞邪径。",
            "吏手不得纵，奸豪无敢横。",
            "训染所难入，未免加笞榜。",
            "宿黠殊欲悛，良民适相庆。",
            "仅慰百里心，莫耸四海听。",
            "世人重苟且，耳目非卓夐。",
            "庸儿难共议，宁与智者争。",
            "咄哉蝇虫痴，不喜圭玉莹。",
            "尔舌徒扬箕，吾心本如镜。",
            "质诸古圣贤，周孔与杨孟。",
            "当时穷达间，犹不免讥评。",
            "况于吾徒者，得谤适为幸。",
            "丈夫抱事业，力行以待聘。",
            "神龙潜于渊，不耻群蛙黾。",
            "骐骥絷于野，无嫌困泥泞。",
            "一旦亨天衢，挺身立朝廷。",
            "礼义张国维，威福尊君柄。",
            "接武臯夔际，致主勋华盛。",
            "名将日月垂，功与天地并。",
            "彼已乌足论，攎怀成笑咏。"
        ],
        "notes": "",
        "id": "56f6c11c6b56cc6a823625b0fb207674"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "双桧分题",
        "preface": "",
        "paragraphs": [
            "名蓝压城𬮱，巀岌耸双桧。",
            "得地不孤立，陵风自相对。",
            "根盘乖龙狞，叶剪苍璧碎。",
            "交柯纽顽铜，叠影森翠盖。",
            "劲无丝萝托，直与松柏配。",
            "争高丈夫气，耻学儿女态。",
            "雪霜正柔落，草木任颠沛。",
            "同心岁寒间，正色烟霞外。",
            "斧斤未翦拂，志节已高迈。",
            "出群才可惊，有作器必大。",
            "考室须栋隆，济川俟舟载。"
        ],
        "notes": "",
        "id": "0cdef73f0f49ed35d29838570f456858"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "区著作湘潭旧隠有二亭焉求诗以归",
        "preface": "",
        "paragraphs": [
            "危亭揭池心，池水表且滑。",
            "九秋烟露浓，四面芙蓉发。",
            "此时浩歌去，万事不挂舌。",
            "把酒酣清风，投竿钓明月。"
        ],
        "notes": "",
        "id": "e0eb7b7868138d824ca2bf72737f275e"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "寄题张秀才此君亭",
        "preface": "",
        "paragraphs": [
            "一径入丛深，四轩森翠玉。",
            "红尘不到处，清秋长在目。",
            "主人厌薄官，欲蹑高士躅。",
            "日日念此君，招我湘江曲。"
        ],
        "notes": "",
        "id": "3ee5d0b4577d7f00d3076951223da782"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "题胡主簿澄清轩",
        "preface": "",
        "paragraphs": [
            "危壁敞新轩，西风满兰芷。",
            "披襟豁万虑，举目照千里。",
            "丈夫固有待，澄清不虚纪。",
            "勾稽职虽贱，为仁决由己。",
            "芳盛无良苗，源污无洁水。",
            "愿推天下心，先从邑中始。"
        ],
        "notes": "",
        "id": "65867d4c540348b184a145a92be16780"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "过姑孰溪观李白旧诗洎乐天吊太白坟短句因而继和",
        "preface": "",
        "paragraphs": [
            "水从照亭来，荡漾涵秋净。",
            "楼台阚空渺，倒影入明镜。",
            "溪山久寂寥，胜游谁与并。",
            "新月生暮寒，讴歌发渔艇。"
        ],
        "notes": "",
        "id": "ca48be7e27e031ac90e6315967d92a0c"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "凌歊台",
        "preface": "",
        "paragraphs": [
            "风流六朝士，曾此登高岑。",
            "太白访幽踪，飘飘成微吟。",
            "牧之感遗事，名字留碑阴。",
            "我来徒感慨，千载一披襟。"
        ],
        "notes": "",
        "id": "b695d46a7758499e63f2119da21d9eeb"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "汴渠",
        "preface": "",
        "paragraphs": [
            "洪河贯中州，随汴凿支流。",
            "滔滔万里来，禹浪东南浮。",
            "粮道所由济，日逝千斯舟。",
            "嗟哉隋皇帝，祸起江都游。",
            "先身不先民，及乐不及忧。",
            "远弃宗室重，死作社稷羞。",
            "胡为得民力，举锸成巨沟。",
            "后来蒙其利，厥功固难酬。",
            "愿思所以失，宴安仍仇雠。"
        ],
        "notes": "",
        "id": "ce531c2c7c152b2722d583965146d234"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "慈竹",
        "preface": "",
        "paragraphs": [
            "欲知慈姥心，看此矶上竹。",
            "四时无改易，一节念幽犹。",
            "蟠根石罅牢，倒影潭心绿。",
            "直恐霜雪姿，化为水苍玉。"
        ],
        "notes": "",
        "id": "0fa0f884622a068b827db26cc3cb6d05"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "哭刘卿材",
        "preface": "",
        "paragraphs": [
            "人皆哭仲途，我独悲卿材。",
            "仲途于卿材，犹赐也与回。",
            "回行不可泯，孔弦有余哀。",
            "卿材不偶圣，人孰知贤哉。",
            "龙马驾鼓车，不如一驽骀。",
            "燕金正挂赏，痛惜骨已埋。",
            "操舟过君家，登山甫徘徊。",
            "墓树忽成拱，犯雪色不摧。",
            "携觞奠其下，泪涕沾苍苔。"
        ],
        "notes": "",
        "id": "2331909ddc5dff2a106411882ac4f368"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "丹阳湖",
        "preface": "",
        "paragraphs": [
            "岛树压丛云，波光铺寒雪。",
            "迥浸寒无暑，平空晓犹月。",
            "吕父已入周，范蠡未辞越。",
            "扁舟谁与同，浩歌几千阕。"
        ],
        "notes": "",
        "id": "459cc000927a85e567258e111f29d4a6"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "留题杨子陆清照亭",
        "preface": "",
        "paragraphs": [
            "县舍敌幽居，萧然敞轩槛。",
            "高迎远峰入，下与新池阚。",
            "清景月生昼，寒光冰满鉴。",
            "狎鸟自相得，轻舠不容泛。",
            "对此须澄心，宜哉水为鉴。"
        ],
        "notes": "",
        "id": "6dc6e0ad0acc4b5788243d6db21187b2"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "书简寂观",
        "preface": "",
        "paragraphs": [
            "欹危烟霭间，覆压山岳半。",
            "境穷天地寒，气古金碧烂。",
            "泉源长清霁，云木杳凌乱。",
            "寻高下来远，白日己西窜。"
        ],
        "notes": "",
        "id": "7a9fa479e9bdca62ce19a254743136fa"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "赠僧惟益",
        "preface": "",
        "paragraphs": [
            "益也非庸僧，黄卷粗渔猎。",
            "身虽阛阓中，耻与喧嚣接。",
            "朝弹侧楸局，暮杵青黏叶。",
            "妙理脱扃键，高谈腾辅颊。",
            "繄予困缰锁，荏苒尚吏牒。",
            "不见才七年，霜髭已盈镊。",
            "借问何所因，苦吟诗满箧。"
        ],
        "notes": "",
        "id": "dbb6e0dfe066f16b0b0ee697fc56e8b1"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "僧灵辩南归",
        "preface": "",
        "paragraphs": [
            "僧如灵辩者，翘枝秀丛林。",
            "浩荡游九州，穷奇发清吟。",
            "巨轴谒明光，朝奏暮拜恩。",
            "䓞袍拂天香，珍重如腰银。",
            "逸足不可羁，归云渺无根。",
            "清明汴口开，一叶东南奔。",
            "故山盘冰溪，百尺数纤鳞。",
            "洗耳外名教，洒然鸥鹭群。",
            "应笑未归客，青衫京洛尘。"
        ],
        "notes": "",
        "id": "783b7956b9dae39b1d2d6b215c1d4455"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "文相生日",
        "preface": "",
        "paragraphs": [
            "圣贤不世出，会合未可知。",
            "朝廷余百年，天将右重熙。",
            "经纶须得人，公为生斯时。",
            "维时秋九月，爽气横海涯。",
            "三叶凋阶蓂，嘉梦符熊罴。",
            "岂特钟岳灵，囊括昴与箕。",
            "夹山州之望，罄竭敢自私。",
            "复疑于其来，释老亲抱持。",
            "道貌莹襁褓，公相乃余姿。",
            "胜衣惜寸阴，问学俱忘疲。",
            "过目已解悟，知妙初无师。",
            "峨冠践场屋，发策趋丹墀。",
            "儒馆聊税息，伟望临华夷。",
            "知公离能尽，荆公每嗟咨。",
            "谓与公所学，展矣无可疑。",
            "所忧异世习，老不见设施。",
            "勃兴得神考，丞弼须臯夔。",
            "公始在劝讲，朝夕输论思。",
            "君臣由一德，协合逾埙篪。",
            "法度日新美，小不遗毫厘。",
            "衔恤俄去位，虚伫同调饥。",
            "迨归不阅岁，再迁居近司。",
            "荆公镇江左，成绩忧废隳。",
            "润色固頼何，可但如曹随。",
            "一朝困𪫺言，补外垂士朞。",
            "眷倚晚益厚，爰立兹可期。",
            "先帝遣神游，登用多非宜。",
            "恭默久不言，狙诈事谩欺。",
            "经始稽典坟，利泽覃四维。",
            "反指为虚政，屏弃无孑遗。",
            "勋旧比共驩，东南困流离。",
            "高怀信安恬，国尔关盛衰。",
            "所增在式廓，上帝初耆之。",
            "年来辟四门，比德皆纷披。",
            "群才得汇征，灵光动晨曦。",
            "而公屈方面，疑叹均一辞。",
            "肇此始生日，川至来繁禧。",
            "矧上思肯构，绳墨繄谁尸。",
            "典策备广庭，三节方星驰。",
            "归与庙堂上，百辟劳瞻仪。",
            "步趋谢几杖，康宁见期颐。",
            "阜俗犹禔身，温饱兼惸嫠。",
            "陶冶既礼乐，于变无浇漓。",
            "英声播金石，是皆出人为。",
            "公媲自黥劓，了不见成亏。",
            "庄周肆诋訿，所以尊孔尼。",
            "发挥自公手，千载无沉迷。",
            "邦人申寿祝，稚艾肩相随。",
            "具幸公少留，此语真愚痴。"
        ],
        "notes": "",
        "id": "b378a28f519968a738cb268bbf411bb7"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "怪石",
        "preface": "",
        "paragraphs": [
            "凡物以怪见憎嫉，尔独何为人采拂。",
            "巉顽累叠百千状，人兽鬼魅相髣髴。",
            "裸蛮面缚夷吾囚，日剥风皴子胥骨。",
            "比干爱主心见剖，孙子兼人足先刖。",
            "枯龟灼墨足兆坼，蛰蛇惊春暂蟠屈。",
            "古器断烂犹斵雕，老木鳞皴半枯杌。",
            "僧轩闲杀日月长，㔉地挤排破烟鬰。",
            "簷溜滴穷蛾子垤，蔓延引入蜗牛窟。",
            "我来不以尔貌取，所爱铿然最坚质。",
            "终当锻炼持补天，安此兀兀为玩物。"
        ],
        "notes": "",
        "id": "923ce824821ae7a44793c5fa5eb89d27"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "清江台",
        "preface": "",
        "paragraphs": [
            "贡章湍险吁可惊，岸翻石走轰雷霆。",
            "崩奔出𫎬一千里，江势到此才渊渟。",
            "道山仙府相照映，盘泊下饮苍龙精。",
            "金沙洗淘洲屿出，红紫错杂围春城。",
            "郡台峨空压万瓦，况值开霁宜高明。",
            "老郎官冷厌缰锁，亦有罇酒难独倾。",
            "旋烹茗粥别官佐，明朝又作新昌行。"
        ],
        "notes": "",
        "id": "3bd500fbdf398426a8c32c6795e55d12"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "寄题浮梁县丰乐亭",
        "preface": "",
        "paragraphs": [
            "百流南泻昌江浔，涵光吐润生良金。",
            "从前良令固无几，矧复惠政留于今。",
            "四十年来耆旧语，李谢刘杨遗爱深。",
            "高君气象又宏远，能以和易调群心。",
            "政平讼简日多暇，远嚣凌俗开胸襟。",
            "旋治东园敞轩闼，四睇环耸千高岑。",
            "已占溪山足清思，更添桃李成浓阴。",
            "斯亭不独与民乐，乐得贤者同登临。",
            "嗟予万思走燕赵，弱羽归飞思故林。",
            "空吟绝致未能往，徙倚南风聊寄音。"
        ],
        "notes": "",
        "id": "be17cd945f6602da1e4c31b1bc654937"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "留题张氏颐文阁",
        "preface": "",
        "paragraphs": [
            "鄱阳才子钟庆门，巍冠大带何纷纷。",
            "诚心乐道自颐养，雾豹蔚彧珍其文。",
            "朱栏碧瓦江之垠，更敞高阁凌烟氛。",
            "烟中数岫列窗牖，急雨洗出青无痕。",
            "乍来耳目益开爽，况日文酒酣天真。",
            "前年诏下起嵓隠，子直奋起轩浮云。",
            "不嫌官小喜及养，敛板归拜高堂亲。",
            "子方归宁亦同乐，与子登眺开芳樽。",
            "定交酌寿虽所愧，相望兰桂长清芬。"
        ],
        "notes": "",
        "id": "a6c89e4ca89c3494d9a1379bce8779f0"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "九日过长芦泊小港留题龙山古寺",
        "preface": "",
        "paragraphs": [
            "轻舟晚过长芦渡，西风吹帆落沙溆。",
            "空桑古市渔家烟，信步闲寻石城去。",
            "石城苦远日苦晚，崎岖半入龙山路。",
            "山回路转翘林处，披开白云见幽寺。",
            "家菊海榴矜晚芳，落华鸣泉足秋思。",
            "野叟耕冢出坏石，虚城埋狐井射鲋。",
            "老僧推门揖我入，古碣荒唐草中觑。",
            "仰天一笑六朝事，过鴈书天作文字。"
        ],
        "notes": "",
        "id": "f03e4b6c29d60bf296004f8424590de3"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "留云山居呈长老元禅师",
        "preface": "",
        "paragraphs": [
            "衡阳岗阜群龙奔，截起万仞磨天阍。",
            "宿云收踪著平地，星辰满轩斗可扪。",
            "河汉鸿涌岩泉喷，六月飞雪冰木根。",
            "下视吴楚区域分，众山培𪣻乌足云。",
            "我来环走竟朝曛，摆脱缰锁忘尘纷。",
            "更闻高论益清旷，如挹仙袂游昆仑。"
        ],
        "notes": "",
        "id": "72bc9767790b631d36ecd051b974e4ab"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "寄题张秀才此君亭",
        "preface": "",
        "paragraphs": [
            "群山四向盘青云，山足一径萦云根。",
            "拂云截径敞轩槛，槛外百卉铺重茵。",
            "矜春哆哆弄颜色，散漫红紫何纷纷。",
            "主人养高不累俗，欲以清节遗子孙。",
            "剪花芟草植修竹，半卷画箨含霜筠。",
            "渐迎风露竟百亩，碧油黕地无纤尘。",
            "对之气思自潇洒，行吟足以穷朝曛。",
            "吾居接境未始到，手驰大笔胡能云。",
            "劝子无渝岁寒操，惟日虚心比此君。"
        ],
        "notes": "",
        "id": "016f08a5cbb8e9bd845e7a0af7688ea0"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "范资政移镇杭州一百韵",
        "preface": "",
        "paragraphs": [
            "圣门高弟游渊源，当时所得惟十贤。",
            "科张言行政与学，兼此四者谁能然。",
            "公含天资得具美，出文入武材谟全。",
            "轩昂盛时进以道，行高德巨齐回骞。",
            "发为文章动惊俗，邈与游夏争差肩。",
            "手凿大窍破混沌，分得清浊归坤干。",
            "斯文去圣日已远，泯塞不绝犹涓涓。",
            "公恢吾儒独振起，力引巨海吞百川。",
            "周旋六经后诸子，陟彼泰山望八埏。",
            "提携千篇去奏御，列宿环拱分经躔。",
            "章韶夏濩忽冥昧，琥璜圭璧慙雕镌。",
            "词雄语险气复锐，猛将正怒挥戈鋋。",
            "群邪众枉困凌暴，辟易万里穷无边。",
            "飞名禁林号独步，多士仰则犹权衡。",
            "惟时朝廷政不一，众口噤暗同寒蝉。",
            "公鬰奇材未得吐，盘虹积玉胸中填。",
            "囊书万言究大政，径欲锻石持补天。",
            "自从谏言抉心胆，慷慨大论君之前。",
            "采诗上诵关雎化，稽古下陈无逸篇。",
            "材高于时众所忌，谗机巧网相包缠。",
            "如公之言遽见斥，嗟嗟吾道何其邅。",
            "上思贾生久不见，一日开悟俄诏还。",
            "归来复践谏诤列，正似猛矢加劲弦。",
            "遂登天阁承顾问，凡日三接亲邃延。",
            "乃眷京畿作大尹，有美闻望如庭坚。",
            "公言臣节矧可夺，宁方而折何能圆。",
            "咄哉小人正用事，亦以茅茹相引牵。",
            "大凡威福自人主，其下臣子敢得专。",
            "设若园林养材木，腐枝朽枿须剥刓。",
            "方今之患犹大肿，未得良药何能痊。",
            "大书斥言不忌讳，贯理若以珠贝穿。",
            "天子为之彻旒纩，乐以从谏如转旋。",
            "退思谓言即施设，返逆众耳遭诃訮。",
            "黄鹄孤飞下太液，势力不胜枭与鸢。",
            "遭罹纲罗不得奋，摆翮垂翅江之壖。",
            "身虽江湖岂云乐，与国忧戚常悁悁。",
            "谓时久安虑必远，往往达旦目不眩。",
            "俄而烽警半夜至，黠羌豕哾窥西偏。",
            "庙堂奇兵不施设，主帅肉食骄且孱。",
            "王师之行屡挫衄，边邑骚动何喧阗。",
            "朝廷方议择儒将，诤臣列奏飞封牋。",
            "起公于西代天讨，推毂以送操中权。",
            "奉师尊行天子命，德望远振威先零。",
            "指挥风行纪律定，士卒增气百十年。",
            "先期长戈断尔臂，随以巨杵春其咽。",
            "群凶胆落禁不发，若卵压以泰华巅。",
            "谕以天意使安然，踧踖闻命敢不虔。",
            "西人父子相得喜，咸愈大疠就粥𫗴。",
            "帝曰于予荐太庙，拾得巨鼎容牲牷。",
            "遂以公归赞大政，思纳治道于平平。",
            "公言一物未云获，惴惴若己推诸渊。",
            "观今正得仲舒策，夫欲善治须改弦。",
            "公孙之才卒克用，救弊一变期朞年。",
            "国侨首议立谤政，习俗未久非所便。",
            "祁寒暑雨辅天令，嗟尔小人犹怨焉。",
            "甚哉仁义岂迂阔，言未及吐谗人㘋。",
            "边氓方复思召虎，谓以王命来旬宣。",
            "公扬天休布惠泽，一切苛政咸使蠲。",
            "期民陶然释重负，时雨骤作苏枯荐。",
            "被甲边士众千旅，又煦凫藻相依沿。",
            "狡兔窜缩飞鸟伏，良弓收势藏诸鞬。",
            "时将劳还亟大用，上书愿得东南迁。",
            "帝曰老臣重休息，方且畀汝南阳田。",
            "南阳之民悦以化，焱若暖气来穷燕。",
            "隆冬寒严雪积苦，赤子乳负蒙裘毡。",
            "上方南顾孰予济，頼公往镇苏民编。",
            "江东百城控越绝，齐俗轻剽穷奢妍。",
            "三民劳力事故教，揖揖蚁蚋团腥膻。",
            "望公子来日以治，坐使薄恶随面悛。",
            "虽然一方仰其赐，安得为惠周幅员。",
            "吾民倥侗岂有识，瞻望德业何拳拳。",
            "凄然末学门下客，忆昨舍耕趋士联。",
            "饭蔬饮水亦云乐，勉望箕业犹桮卷。",
            "于时鄱阳被公化，乐以教育为民先。",
            "公嗟吾儒实已落，勉勉欲以经义传。",
            "强扶驽骀决远到，足力不骋烦笞鞭。",
            "渐摩师教日已久，有类污壤遭坯埏。",
            "良工遇物以规矩，方圆大小随陶甄。",
            "锻磨拂拭仅成器，未省所用何如旃。",
            "逢时清明辄自喜，才卵而翼思翩翾。",
            "幸歌嘉鱼乐贤者，数罟不弃鳙与鲢。",
            "区区一入太常选，谁顾尺蠖犹连蜷。",
            "退思生成有本末，未能岂敢忘蹄筌。",
            "公时提师出万里，一伏门下无由缘。",
            "皇皇寸禄及亲养，乃以名字归冬铨。",
            "度量未免习为吏，束缚日以官事煎。",
            "方愚动与时事戾，进退坎埳谁与怜。",
            "男儿三十志未就，却顾文字羞丹铅。",
            "营营孤飞失所托，耻与燕雀争连翩。",
            "愿奋羽翰脱榛棘，日逐凤鸟翔飞烟。",
            "跋公之门已俯附，孑孑旆旞当风褰。",
            "十年始得拜车下，若出秽薮游飞僊。",
            "公之声名世轲愈，民望其赐犹蹇连。",
            "况当景盛天子圣，将议明堂张九筵。",
            "肯如大过栋已桡，方购梁木扶其颠。",
            "定须笼材器所用，鸠敛天下无弃捐。",
            "经营架构非一干，愿得身备栭与椽。",
            "公归辅成此基构，手斡元化随天旋。",
            "致君无为坐以治，四气成顺岂有愆。",
            "自然民物日陶遂，返我薄俗如羲颛。"
        ],
        "notes": "",
        "id": "be70fcec839bc39ab481546d8872a856"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "夜泊竹筿港寄鄱阳朱安石",
        "preface": "",
        "paragraphs": [
            "江阴沧漭云四垂，风苹雨杜饶秋悲。",
            "孤樯转汀落处晚，渔歌傲笑鸥群疑。",
            "肥鱼新酒且可挹，万绪一破忘者谁。",
            "惊波到枕不成梦，鸿声半夜东南飞。"
        ],
        "notes": "",
        "id": "098d9ae63c5b2203e26bef4f1b221a9d"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "和李公素舍人真州通济亭诗",
        "preface": "",
        "paragraphs": [
            "虹堤崛起开危轩，四彻空旷围山川。",
            "刺天万里烟树外，破浪一去风中船。",
            "青黄乱眼裂春锦，鸣声聒耳惊秋蝉。",
            "亭前深处不百尺，神物窟此犹安然。"
        ],
        "notes": "",
        "id": "dabdbaad2c0255d5a8b29050e39f43f0"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "和御制观龙图阁三圣御书",
        "preface": "",
        "paragraphs": [
            "累圣传真迹，天苞炳瑞文。",
            "珍藏留紫禁，宝构拂丛云。",
            "焜燿三辰烂，周旋八体分。",
            "宸心追睿辙，尤念保邦勤。"
        ],
        "notes": "",
        "id": "857fd0c8597ecba7375f9be47bdd4605"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "送张明远归丹阳",
        "preface": "",
        "paragraphs": [
            "此行非远别，何用惨离颜。",
            "纵棹谿亭外，清歌罇酒间。",
            "相期在西笑，从此望南还。",
            "归去重回首，夕阳江外山。"
        ],
        "notes": "",
        "id": "7250d89db4ad52dac673e19affec703a"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "张子礼锁厅下第南归",
        "preface": "",
        "paragraphs": [
            "官小事如麻，去官书满车。",
            "干时不得荐，垂翅又还家。",
            "知命独无愧，沉英众所嗟。",
            "风波信一叶，流落向天涯。"
        ],
        "notes": "",
        "id": "771728a0ccb0771dd31591856d75d4f1"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "寄题广信郑倅潜道斋",
        "preface": "",
        "paragraphs": [
            "养志浮名外，潜神圣壶中。",
            "诚心如自得，乐事固无穷。",
            "斋静横宾榻，诗成促递筩。",
            "英琼何以报，惟有四般同。"
        ],
        "notes": "",
        "id": "08ca950e6c239c9bf59e7718f332d3bc"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "淝山东归",
        "preface": "",
        "paragraphs": [
            "巨区苦行役，今日又东归。",
            "揽辔月盈把，出林霜满衣。",
            "眼看风叶乱，心逐野云飞。",
            "税马山前驿，长天又落晖。"
        ],
        "notes": "",
        "id": "d2a391fb03912a6d8821b6b774bdac1e"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "寄题毕郎中宅御书阁",
        "preface": "",
        "paragraphs": [
            "帝构笼多士，春官喜得人。",
            "庆氛腾宝札，睿睠宠词臣。",
            "敞第张层构，传家号绝珍。",
            "更藏书万卷，酣咏乐天钧。"
        ],
        "notes": "",
        "id": "f2d8603d0bce14cea603ab3f3c2306d3"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "病间偶作",
        "preface": "",
        "paragraphs": [
            "壮矣尚无成，区区京国行。",
            "食贫谙世态，卧病见交情。",
            "万事风埃过，寸心霜雪明。",
            "谁知丈夫志，日月照功名。"
        ],
        "notes": "",
        "id": "a344719e5b42bf7e44344aef06bb7786"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "灵辩大师归江南",
        "preface": "",
        "paragraphs": [
            "睿赞释真筌，惟师得本原。",
            "歌时诗百首，祝圣颂千言。",
            "巨轴朝闻御，方袍夕拜恩。",
            "江南归旧隠，高卧老乾坤。"
        ],
        "notes": "",
        "id": "1aee1e85e56857da01a7312ebd650ec6"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "清风阁",
        "preface": "",
        "paragraphs": [
            "势压最高峰，四轩横断虹。",
            "江山形胜外，疆埸画图中。",
            "景物浩无主，尘襟到即空。",
            "何须迟炎暑，特地揖清风。"
        ],
        "notes": "",
        "id": "84a9ed33657fc301a67bd61a9664b92e"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "戚郎中红黄拒霜花",
        "preface": "",
        "paragraphs": [
            "霜晓禁寒色不摧，若论花品是奇材。",
            "红如锦帐香囊绽，黄似霓裳舞袖开。",
            "幸与畹兰同素景，耻随篱槿委轻埃。",
            "郡斋得地逢嘉赏，不逐群英烂漫栽。"
        ],
        "notes": "",
        "id": "126468c698ef4bc363c5acf3b4d0dac3"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "题晋匡庐先生庙",
        "preface": "",
        "paragraphs": [
            "山压重江万里波，半空精铁锁嵯峨。",
            "先生死去云情薄，六国兴来佛事多。",
            "万刹金莲开碧落，一祠茅竹蔽丛萝。",
            "游人但逐僧归去，古隠荒凉谁肯过。"
        ],
        "notes": "",
        "id": "d3f980a9a577c27055c5b6f2399f49ff"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "送广州刘待制",
        "preface": "",
        "paragraphs": [
            "光摇剑外使星还，天阁平跻侍从班。",
            "暂命剖符开广府，先声指日定诸蛮。",
            "浮江大斾翩翻去，过岭新恩次第颁。",
            "济俗有谋方适用，卷舒应在笑谈间。"
        ],
        "notes": "",
        "id": "add69e135710161df4b6c5a82cd780dd"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "招王阚二同年",
        "preface": "",
        "paragraphs": [
            "偶忆去年逃暑饮，与君通夕屡忘归。",
            "旋沽美酒开罇渌，更买新鱼斫鲙肥。",
            "今日忽惊池水涨，小亭依旧柳阴围。",
            "停舟待月波心去，携手相过莫我违。"
        ],
        "notes": "",
        "id": "743ecc7c59a36838dec39924e061b6a0"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "寄题六安县徐介夫园亭",
        "preface": "",
        "paragraphs": [
            "峨峨武步对精庐，潄玉寒泉灌石渠。",
            "醅脚满𥬠先腊酿，茗丛栖坞及春锄。",
            "清风俦侣簷前竹，黄卷生涯架上书。",
            "养志待时应自信，临邛人莫诮相如。"
        ],
        "notes": "",
        "id": "15f02cfff40352d0041046a937713e13"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "瑞金县西池双莲汪簿有诗见寄因以和之",
        "preface": "",
        "paragraphs": [
            "惠政多应草木知，藕花呈瑞向西池。",
            "双红共蒂初含笑，众卉千名总合奇。",
            "宠降帝妃妫汭日，恍迷仙佩汉臯时。",
            "若教潘令河阳见，肯羡东风桃李枝。"
        ],
        "notes": "",
        "id": "99172341df8fe566a107e2aa4d8ed1b2"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "南塘闲泛二首  其一",
        "preface": "",
        "paragraphs": [
            "雨收平淀饮残虹，苹末无风碧印空。",
            "寒净浑疑踏冰去，清光直欲贮胸中。",
            "客樯隠隠逐飞鸟，钓舸悠悠任转蓬。",
            "日暮韩隄犹极望，却将耕稼问渔翁。"
        ],
        "notes": "",
        "id": "9e57de1fba163f26a909467475c7ed98"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "南塘闲泛二首  其二",
        "preface": "",
        "paragraphs": [
            "水乡真个似三吴，碧淀涵秋水鉴湖。",
            "十里香风起莲萼，半空飞雪下鸥雏。",
            "隄森古木严征仗，塞缭方田展角图。",
            "闲舣洛阳桥畔饮，风涛还到此中无。"
        ],
        "notes": "",
        "id": "56ab98362daa477b4c44f2320d2bd170"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "同陈郎中游南塘",
        "preface": "",
        "paragraphs": [
            "水光烟色满南塘，十里横连古战堭。",
            "千顷芋畦楸罫局，万章云木羽林鎗。",
            "渔歌闹处菱花紫，田妇归时秫穗黄。",
            "贤守公余行乐去，许陪旌骑问耕桑。"
        ],
        "notes": "",
        "id": "cd8461a8c9dce280338e437d1acbfb89"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "周涛权宰大冶以湖光亭诗见寄因和之",
        "preface": "",
        "paragraphs": [
            "面揖清光万顷陂，满簷秋色曙阴微。",
            "回环远岫烟中辨，片段闲云镜里飞。",
            "富冶地饶民讼简，洞庭风便客舟稀。",
            "知君已厌江山思，亭下行吟日望归。"
        ],
        "notes": "",
        "id": "ca408a26c320cd5ab999defcc87690fa"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "寄所知",
        "preface": "",
        "paragraphs": [
            "正色当官取悔尤，清时无告独包羞。",
            "狱中剑气犹盘鬰，火里琴材未见收。",
            "自古圣贤由直道，遭时诬毁亦幽囚。",
            "愿持仁义为篙檝，敏手中流救覆舟。"
        ],
        "notes": "",
        "id": "80f9e2aeb89148629fde69a00e584da4"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "秋鴈",
        "preface": "",
        "paragraphs": [
            "北来南去年年事，微物还应不自由。",
            "缯缴多机应远谢，稻粱已饱更何求。",
            "潇潇风雨衡阳暮，渺渺烟波震泽秋。",
            "夜过边城牢闭口，断肠砧杵不禁愁。"
        ],
        "notes": "",
        "id": "232484165b06f6d9d6ea9cea64c6fbbd"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "寄别致政王允",
        "preface": "",
        "paragraphs": [
            "羡君高尚褫朝绅，始是人间自在身。",
            "深坞结庐穷水石，半山开径入松筠。",
            "肩舆访寺常携鹤，酾酒邀朋祇垫巾。",
            "我欲效尤归未得，又驱疲马踏京尘。"
        ],
        "notes": "",
        "id": "bccaeb31e8b4e1b9ec744d400cd982a6"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "鬰孤台",
        "preface": "",
        "paragraphs": [
            "鳞鳞万瓦遶云根，环列诸峰势独尊。",
            "屹若灵鼇浮海面，俨如谋将立辕门。",
            "赣流东汇龙蛇走，崆阜南来虎豹蹲。",
            "乘月偶为逃暑饮，欲扪南斗当清樽。"
        ],
        "notes": "",
        "id": "0e8c31d148f94b61347f437afa656615"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "南康县清暑台",
        "preface": "",
        "paragraphs": [
            "子康疎畬人皆笑，即墨孤危众所攻。",
            "遇主卒封齐万户，会时犹位汉三公。",
            "二贤养正堪忻慕，百里徒劳且晦蒙。",
            "闲上高台散幽鬰，独开襟袖挹清风。"
        ],
        "notes": "",
        "id": "a09ba2fb66a6bace86a0ba9bed5a1aa2"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "冬至日代书呈诸兄",
        "preface": "",
        "paragraphs": [
            "人人懽聚庆新阳，我独飞心恋北堂。",
            "薄宦飘流成底事，数年牢落在他乡。",
            "徒将远意凭归鴈，不及诸兄捧寿觞。",
            "何幸前春改官去，彩衣相逐戏亲傍。"
        ],
        "notes": "",
        "id": "39d8f27dd6b2b1c49648168bd108fbc7"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "寄题三灵山程先生瑞墨阁",
        "preface": "",
        "paragraphs": [
            "翼舒层构倚云霞，日下无双处士家。",
            "千叠灵山横琬琰，八分宸笔动龙蛇。",
            "趋庭素业皆黄卷，揭版新诗半碧纱。",
            "我倦迷津欲归老，頼君曾为指仙槎。"
        ],
        "notes": "",
        "id": "8a9e761703218baced7e24549849f6f9"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "滕王阁",
        "preface": "",
        "paragraphs": [
            "无复朱楼万幕垂，碧流青嶂似当时。",
            "不须越舞并秦唱，自有韩文与杜诗。",
            "残雪未消春到晚，彩毫争落酒行迟。",
            "满帘红日江天暮，隔浦一声杨柳枝。"
        ],
        "notes": "",
        "id": "84a0868ffac334d0b1f6bef801b7922c"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "和曾子固闻言事谪官者",
        "preface": "",
        "paragraphs": [
            "四海疮痍剧猬毛，爱君三谏未能逃。",
            "所期力济生民福，不为名存信史褒。",
            "想见斯人心独喜，愿为君党义尤高。",
            "忠言已入身甘窜，始见吾徒气思豪。"
        ],
        "notes": "",
        "id": "8883ee7aa3e3fdc3b49a80d7517729e5"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "送虔州知州",
        "preface": "",
        "paragraphs": [
            "所莅驱除弊一新，政成草木亦知仁。",
            "已书治最称循史，好蹑家声作诤臣。",
            "飞诏罢归漳水日，去帆催向汴隄春。",
            "未央赐对须南问，应记尘劳负弩人。"
        ],
        "notes": "",
        "id": "8e870f72e4bee2b1371f08457cf7ef9c"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "离山阳阻风少憩归思浩然",
        "preface": "",
        "paragraphs": [
            "雨寒风横暂停桡，楚望亭南十里遥。",
            "舟刺水村衔燕尾，桥横烟市隠虹腰。",
            "归程不待春潮涨，孤愤难凭斗酒销。",
            "幸有同途江外客，不吟何以慰无聊。"
        ],
        "notes": "",
        "id": "a405426cdb9f5ab3bf29aa21b87bcdc5"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "赋得忆梅寄朱公美",
        "preface": "",
        "paragraphs": [
            "七度经春不见梅，水边亭下独徘徊。",
            "因思昨夜腊前雪，定是此时花盛开。",
            "远信浪从江外至，新声刚向笛中来。",
            "如何便得南归去，共把清香醉几回。"
        ],
        "notes": "",
        "id": "f28e304e95ff5e1b045ddfea3726b23e"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "和周涛见寄",
        "preface": "",
        "paragraphs": [
            "薄宦留连未得归，思亲怀旧两依依。",
            "岭头梅信凭谁去，枕上鸿声到此稀。",
            "君喜及瓜催北响，我嗟垂翅倦南飞。",
            "何时共作东都客，不厌京尘化旅衣。"
        ],
        "notes": "",
        "id": "d69f5640bb7cf6647d2212415f4a394d"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "和介甫寄安丰张公仪之什",
        "preface": "",
        "paragraphs": [
            "前贤立事岂徒然，惠政须教振古传。",
            "芍水灌余三万顷，楚人祠已二千年。",
            "近闻令尹开新牐，不避风波上小船。",
            "堤筑已完舆颂洽，去时民吏重留连。"
        ],
        "notes": "",
        "id": "1acbb8489d27334db8eee9c06f2d9cf0"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "游阳府寺",
        "preface": "",
        "paragraphs": [
            "山肋盘纡一径斜，水烟深处梵王家。",
            "闻雷已荐鸡鸣笋，未火先尝雀舌茶。",
            "吟客披云题石壁，药僧和露扫松花。",
            "纵游向晚寻归路，渡口平沙卧古槎。"
        ],
        "notes": "",
        "id": "103f0f5ee909cd9acdf9732d309bcffb"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "蒙诏书奖谕寄呈王介甫相公",
        "preface": "",
        "paragraphs": [
            "凤口衔书出九重，帝王亲赐紫泥封。",
            "神光下烛将飞剑，真赏重鸣既哑钟。",
            "砥砺若为酬睿睠，驱驰何敢叹尘踪。",
            "仙翁更借提携力，竹杖由来解化龙。"
        ],
        "notes": "",
        "id": "bb2f4a9e0c1df2106ffcce3b588e0093"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "重修龙兴观寄呈江吴二尊师  其一",
        "preface": "",
        "paragraphs": [
            "坛宇榛芜几十年，遗基重葺控长川。",
            "羽人便是双飞鹤，仙籍须增一洞天。",
            "蓝峤逢秋无败叶，龟池经夏有甘泉。",
            "操舟过客宜停棹，暂到尘襟自洒然。"
        ],
        "notes": "",
        "id": "d281bca1a4082d36a27a1aab767209af"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "重修龙兴观寄呈江吴二尊师  其二",
        "preface": "",
        "paragraphs": [
            "万户晴岚生紫烟，绝尘佳致甲昌川。",
            "轻舠急桨风中叶，碧瓦朱栏水底天。",
            "雨夜龙涎腥柱础，霜秋桂子落嵓泉。",
            "二师自得幽栖趣，向此灰心肯复然。"
        ],
        "notes": "",
        "id": "990083cbdaec43439b4513d3141f3cde"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "和永叔颖川西湖",
        "preface": "",
        "paragraphs": [
            "名游无似郡城西，况是棠阴讼简时。",
            "信步桑间春去后，榜舟湖面夜归迟。",
            "烟波际目无穷乐，沙鸟留人逐处随。",
            "应为独醒须强醉，浩歌风月倒千巵。"
        ],
        "notes": "",
        "id": "66462171d21f3c0ca2ac6d2cb504cd80"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "花沼分题",
        "preface": "",
        "paragraphs": [
            "寒光净色照花林，更喜诗家共赏心。",
            "谢客不成春草梦，杜郎须强海棠吟。",
            "惟忧别去歌云散，不管愁来鬓雪侵。",
            "且试主人新酒令，片红飘琖十分斟。"
        ],
        "notes": "",
        "id": "73f6cba064986a973d0b0ea0666f74a1"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "和永叔芍药",
        "preface": "",
        "paragraphs": [
            "不逐群花散漫开，风前一笑尚淹回。",
            "使人便有留春意，对尔强须衔酒杯。",
            "时与乐并真胜会，笔缘情赋尽高才。",
            "如何只得新诗看，也似南园纵赏来。"
        ],
        "notes": "",
        "id": "81a8ba8d9c1a1416244901801c24e09e"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "题赠南台山院主吉大师",
        "preface": "",
        "paragraphs": [
            "三纪修行箬笠僧，布衣褴褛发鬅鬙。",
            "邑人与卜幽栖处，象法能通最上乘。",
            "常宿灵嵓敲玉磬，旋营精刹布金绳。",
            "江西望镇称台岭，使者重来喜共登。"
        ],
        "notes": "",
        "id": "e68ff4bd6933c9c80c527cab95442877"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "黄通有诗见寄因以答之",
        "preface": "",
        "paragraphs": [
            "一别俄然十二春，男儿志气可因循。",
            "简编少见承平日，世路稀逢磊落人。",
            "未免驱驰从县道，已甘荣悴任天钧。",
            "惟君知我须同醉，且喜清时禄逮亲。"
        ],
        "notes": "",
        "id": "5058b20d8704148337e2aee5d828ca48"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "题披云阁",
        "preface": "",
        "paragraphs": [
            "仕路无如衣彩荣，喜闻弦诵日趋庭。",
            "欲光子道兼三乐，须念家传重一经。",
            "已敞高斋临水镜，更张层构倚山屏。",
            "佳名切砺男儿志，手抉浮云见日星。"
        ],
        "notes": "",
        "id": "774f5d8533fe95618d2ff206238a2085"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "挽仁宗皇帝词  其一",
        "preface": "",
        "paragraphs": [
            "广轮三万里声明，四海讴歌号太平。",
            "恭己爱慈同汉景，息民宽厚似周成。",
            "九郊上帝天和应，载飨明堂孝意精。",
            "惟有升中独谦德，只应留待嗣君行。"
        ],
        "notes": "",
        "id": "dc0db9465f4dce14d46c9a7c3c80c1b1"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "挽仁宗皇帝词  其二",
        "preface": "",
        "paragraphs": [
            "优贤从谏致时雍，舜目尧眉俨睟容。",
            "灵算格天齐睿考，瑞元开䇲倍神宗。",
            "梦回彩仗归霓阙，愁入宫声咽暮钟。",
            "臣子诉号空殒血，鼎湖无路许攀龙。"
        ],
        "notes": "",
        "id": "0e245dcde312961df88cd5a5a2fcb0cd"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "挽仁宗皇帝词  其三",
        "preface": "",
        "paragraphs": [
            "慈俭身先治道间，未尝论罸不从宽。",
            "成功日比尧年盛，与子人知夏鼎安。",
            "凭几遗音伤万古，抱弓衔恨泣千官。",
            "昭陵柏老伊川竭，宫掖三千泪始干。"
        ],
        "notes": "",
        "id": "42a6a0e547820b45990d76a53169bade"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "挽仁宗皇帝词  其四",
        "preface": "",
        "paragraphs": [
            "深仁醴泽浃威灵，最是櫜兵与缓刑。",
            "坐接迩僚均父子，手挥宸翰走风霆。",
            "臣心未报空号慕，𫇴牧无知亦涕零。",
            "视古诸侯从俭约，忍思遗诏尚丁宁。"
        ],
        "notes": "",
        "id": "a06f8d3c53b506436297f7d73df7d137"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "挽仁宗皇帝词  其五",
        "preface": "",
        "paragraphs": [
            "亿万民灵四百州，衔恩哀慕几时休。",
            "惜回长夜钧天梦，归侍仙都泰帝游。",
            "苍野路遥斑竹恨，翠微宫冷白杨秋。",
            "国人雨泣西郊暮，烟惨风悲亦为愁。"
        ],
        "notes": "",
        "id": "41d6b4434eceae0d923af3a6d5a89cc6"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "感梦因接梦中所得诗句",
        "preface": "",
        "paragraphs": [
            "我后同尧舜，君臣咏载歌。",
            "天颜春日煦，庭列众星罗。",
            "雅奏钧音合，秾香瑞气和。",
            "逢辰膺帝睠，既醉任颜酡。",
            "荐翣珍蒲异，仪庭舞兽多。",
            "太平无一事，图报顾如何。"
        ],
        "notes": "",
        "id": "40841260acdf1985036bb48768722add"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "梦赋诗寻得唐韵册检看见恩字韵",
        "preface": "",
        "paragraphs": [
            "太平无事日，藩服尽宾门。",
            "九奏张新乐，千官奉至尊。",
            "光华逢舜旦，赓载诵尧言。",
            "在沼祥麟萃，来庭彩凤翻。",
            "需云和气应，宝兽异香喷。",
            "下列容沾醉，何从报主恩。"
        ],
        "notes": "",
        "id": "ce3168e3f9d5513b99ff1af0d54fdcf4"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "和陈屯田秋雨",
        "preface": "",
        "paragraphs": [
            "雨势正漫漫，空阶滴未残。",
            "重阴连地暗，爽气逼人寒。",
            "柱础因云润，池鱼得水懽。",
            "晓畦蔬甲绽，夜枕瓦声干。",
            "乱片飞林箨，衰红泣砌兰。",
            "前溪有归客，清思发毫端。"
        ],
        "notes": "",
        "id": "73d6a55beb8710e240aed09c64083bdd"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "文相生日",
        "preface": "",
        "paragraphs": [
            "羲御三星次，尧蓂九叶开。",
            "霄躔符有道，天骥下呈才。",
            "气思凌诸谢，渊源过二崔。",
            "光华逢日月，腾跃契云雷。",
            "迅步登文阶，严声凛柏台。",
            "幽潜均照烛，精胆破奸回。",
            "地重图书府，人瞻柱石才。",
            "堂基峻廉陛，鼎味仰盐梅。",
            "师钺方谋郄，枢庭喜得裴。",
            "往平蛟穴去，还入凤池来。",
            "元化经纶内，真儒事业恢。",
            "威名摄穷裔，美利泽枯荄。",
            "阴德天须佑，精诚日可回。",
            "祥光才偶圣，妖彗不为灾。",
            "全粹圭无玷，晶明斗有魁。",
            "龙旆聊偃息，鸿渚暂徘徊。",
            "重倚周分陕，丰功稷启邰。",
            "国医先药石，庙酌首罇罍。",
            "促召君前膝，图勋位正槐。",
            "群情欣爱日，𪫺党极寒灰。",
            "王礼修尝禘，天官总货财。",
            "劘民归砥砺，播物就坯胎。",
            "动植逢时若，君臣咏喜哉。",
            "两京繄屏翰，大政辍公台。",
            "上德皆宣布，邦经一制裁。",
            "人和凫煦藻，兵肃鴈衔枚。",
            "诞月君恩重，娱宾骑从陪。",
            "寒飚从激冽，乔岳镇崔嵬。",
            "金鉴光长满，霜松劲不摧。",
            "下寮违几席，并寒走风埃。",
            "劳瘁鱼将涸，覉孤雉在䍙。",
            "何当备驱策，犹冀竭驽骀。",
            "共庆歌岩石，无阶献寿杯。",
            "矧留天睠久，行听玺书催。",
            "黼衮荣三入，膏霖霈九垓。",
            "如收东阁士，愿与北山莱。"
        ],
        "notes": "",
        "id": "262bebb793015c71b27a4cb51d4c814d"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "韩相生日",
        "preface": "",
        "paragraphs": [
            "商飚迎素律，兑泽荐元精。",
            "象顺奎钧烂，天钟义气清。",
            "千龄将圣偶，冢辅为时生。",
            "粹蕴森群玉，冲襟贮四瀛。",
            "大方捐朴斵，淳辨复韶韺。",
            "先帝龙飞日，朝阳凤一鸣。",
            "振文齐木铎，保国敌金城。",
            "旧德方图任，鸿钧正倚平。",
            "具瞻归峻岳，众口说和羹。",
            "固结君臣分，穷探礼乐情。",
            "用人兼畎亩，得士尽豪英。",
            "省罚蠲茶法，均徭审地征。",
            "镇浮还美俗，恤隠起疲氓。",
            "考古渊源博，含章气思宏。",
            "太平论极至，坠典悉兴行。",
            "文物期三代，规摹小二京。",
            "纳忠高子孟，任重等阿衡。",
            "国本重离正，身谋一羽轻。",
            "殊方想风烈，曒日照功名。",
            "嗣圣嘉深识，明神格至诚。",
            "官仪端表宪，圭瑞竦桓楹。",
            "邦揆车遵辖，时髦鹿在萍。",
            "戍亭无警燧，廓庙有奇兵。",
            "达节天须佑，真儒道始亨。",
            "黄裳坤德静，玉铉鼎功成。",
            "坐致唐虞旦，前无丙魏声。",
            "昌期逢庆诞，睿宠极光荣。",
            "烨烨台符应，诜诜喜气盈。",
            "南岩同久固，西昴共晶明。",
            "史克歌眉寿，芳风愿载赓。"
        ],
        "notes": "",
        "id": "eafb1ce2b27b2a8a96e3b968d2004a23"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "宿德兴周秀才书阁",
        "preface": "",
        "paragraphs": [
            "十室所可重，喜君吾道同。",
            "因过一携手，醉卧六经中。"
        ],
        "notes": "",
        "id": "930b78877c1241ab8ab75d489658f168"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "谢朱公美遗瓜酒",
        "preface": "",
        "paragraphs": [
            "龙蹄甘美蚁头香，远远缄封遣老郎。",
            "便向嵓亭逃暑去，恨无人共把觥觞。"
        ],
        "notes": "",
        "id": "176d3506702f4a247d943f7c5c22db97"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "双溪",
        "preface": "",
        "paragraphs": [
            "双派飞来一镜寒，合流南注息惊湍。",
            "雨余山脚云收尽，两幅青绡绕翠峦。"
        ],
        "notes": "",
        "id": "204e0603b83266b3e8f35150c6836320"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "盛暑偶游旷亭书于再生樟石碣之阴",
        "preface": "",
        "paragraphs": [
            "万里雄风海峤来，客襟聊为旷亭开。",
            "千年古木清阴合，若比庄椿是美材。"
        ],
        "notes": "",
        "id": "f89da89fd4ba135cf37437ac0e21caf4"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "寄别朱公美",
        "preface": "",
        "paragraphs": [
            "三载乡坊义最亲，驱车还是走京尘。",
            "虽无士会兼人智，犹有临歧赠策人。"
        ],
        "notes": "",
        "id": "1fb4a684b74198ce25430ef13df8b0e5"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "石龟塘",
        "preface": "",
        "paragraphs": [
            "石化神龟不计年，方塘依旧冽寒泉。",
            "氛埃不到真仙境，拟倩麻姑种碧莲。"
        ],
        "notes": "",
        "id": "87456ca6a1c272fab51255ba82fcc34a"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "南塘",
        "preface": "",
        "paragraphs": [
            "二月江南烟雨多，南塘一夜涨春波。",
            "堤边游女最归晚，争引渔舟作棹歌。"
        ],
        "notes": "",
        "id": "57c9231ed9727ae03ecd7db6921f5c44"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "留题分宜前山吴隠士白云亭  其一",
        "preface": "",
        "paragraphs": [
            "面挹晴光锦绣川，却临苍涧玉声涓。",
            "逸民自有山中乐，不问山前令尹贤。"
        ],
        "notes": "",
        "id": "5817f6ae3db39ce94631c4d3638c5c20"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "留题分宜前山吴隠士白云亭  其二",
        "preface": "",
        "paragraphs": [
            "江上青山山上泉，酌泉烹茗白云间。",
            "长官不扰民无讼，共喜登临一日闲。"
        ],
        "notes": "",
        "id": "28c0910a8bd95e65a458074b46b75355"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "水心亭分题",
        "preface": "",
        "paragraphs": [
            "雨脚新收晚照开，水心亭上一曾来。",
            "红裙只解邀人醉，竞折新荷当酒杯。"
        ],
        "notes": "",
        "id": "983aad23914b7ef20c0cdf33c9cac66c"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "金沙亭",
        "preface": "",
        "paragraphs": [
            "亭阚方池物物新，花中名品富长春。",
            "诗僧用意栽培处，四季常教有主人。"
        ],
        "notes": "",
        "id": "d051eca7f639ffd6791c812f4608c7bd"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "五色雀",
        "preface": "",
        "paragraphs": [
            "晨氛澄霁海风调，彩绚珍禽入绛霄。",
            "闻说舜庭方作乐，可容飞舞听箫韶。"
        ],
        "notes": "",
        "id": "c47a9629a43bf40abb2ffd2311e1903f"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "义乌",
        "preface": "",
        "paragraphs": [
            "徒知感义海边州，未效精衷已白头。",
            "苑囿清阴无限好，栖身容借一枝不。"
        ],
        "notes": "",
        "id": "dc8af8fbc84b1565dae702fb15f4c86f"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "赠南华拱禅师",
        "preface": "",
        "paragraphs": [
            "祖叶雕零四百年，法灯今见拱师传。",
            "堂头海会僧三百，昼课莲经暮叩禅。"
        ],
        "notes": "",
        "id": "b57bb882aeb73379c853e8a64cb80f0b"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "池亭避暑",
        "preface": "",
        "paragraphs": [
            "新花犹未出圆荷，月射风翻卷翠波。",
            "对酒强须通夕醉，暑天清景此为多。"
        ],
        "notes": "",
        "id": "78f9a88869a9f22511fc9df460cd27e7"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "和张公达端见寄",
        "preface": "",
        "paragraphs": [
            "殷勤寄语张夫子，休爱三山胜处游。",
            "闻说诏书催入觐，便须飞步上鼇头。"
        ],
        "notes": "",
        "id": "d2cc55c523ae905acb75fddec211f648"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "和康甫兄见寄",
        "preface": "",
        "paragraphs": [
            "梦想南亭倚翠岑，手栽松竹已成阴。",
            "白云不是无留意，出得山来四海心。"
        ],
        "notes": "",
        "id": "f2e308974939a992567cd20c6c67a622"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "李白坟",
        "preface": "",
        "paragraphs": [
            "谢公山下见孤坟，下阚平江万顷云。",
            "尽日舣舟空怅望，谪仙风骨在遗文。"
        ],
        "notes": "",
        "id": "f6f7acb0a38e234536318d90471b49ed"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "偶书茭湖院",
        "preface": "",
        "paragraphs": [
            "波漾晴光入户庭，隔湖烟扫髻螺青。",
            "老僧犹厌当官道，面壁焚香昼诵经。"
        ],
        "notes": "",
        "id": "c9df95cada6da64bae43c3bd822a7531"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "赠成秘校",
        "preface": "",
        "paragraphs": [
            "四门嵓下一翘英，满腹诗书学已成。",
            "讲义群庠初应辟，绛帷罗列尽诸生。"
        ],
        "notes": "",
        "id": "6d18e903ac724a708e289b61adc4e4fc"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "病起",
        "preface": "",
        "paragraphs": [
            "黄祖城边下石船，蕉林暗地雨如烟。",
            "只知问俗求民瘼，却愧经旬卧瘴天。"
        ],
        "notes": "",
        "id": "6e9ca1e1097f93f7372ebf474565fcf4"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "金竹峰",
        "preface": "",
        "paragraphs": [
            "重重岩崿插晴空，云际丛开菡萏峰。",
            "疑是葛仙归洞府，移将江上九芙蓉。"
        ],
        "notes": "",
        "id": "90e020badaed425b238c73a0c62096d6"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "大云仓阻风",
        "preface": "",
        "paragraphs": [
            "走越游梁万里回，却临江渡已残梅。",
            "归帆未落青溪尾，云压寒风水面来。"
        ],
        "notes": "",
        "id": "fc2b2518d1cb1afc68390c4a5ff6fe2e"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "石",
        "preface": "",
        "paragraphs": [
            "地隘风波势已惊，更容顽险暗中倾。",
            "自嗟忠信犹防患，却任舟人委曲行。"
        ],
        "notes": "",
        "id": "489449648ffabe6c1592732adab86aaf"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "披襟台",
        "preface": "",
        "paragraphs": [
            "紫微行乐不到处，绝胜何人共赏心。",
            "况是难逢开口笑，强须携手一披襟。"
        ],
        "notes": "",
        "id": "7d8a281646a86647ae07cac7b5b87975"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "留应圣宫",
        "preface": "",
        "paragraphs": [
            "松扫醮坛青羽盖，杉围精馆碧油幢。",
            "葛张二老今何许，云外归来鹤一双。"
        ],
        "notes": "",
        "id": "b9ae1d81afbf936089e1b715aa3fc41e"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "题晞上人齐物堂",
        "preface": "",
        "paragraphs": [
            "莫论西竺与南华，了得真筌只一家。",
            "声色外来无物我，茫茫名利是空花。"
        ],
        "notes": "",
        "id": "02aa0dffb790950db2f0b10b467d66c4"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "题公定兄滴翠亭",
        "preface": "",
        "paragraphs": [
            "数岫翠岚浓欲滴，一轩静境阒无尘。",
            "暑风满枕日高起，谁识羲皇傲世人。"
        ],
        "notes": "",
        "id": "27a7c8c71a9ba97ffee0b34d60064a83"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "真珠亭",
        "preface": "",
        "paragraphs": [
            "新寺回廊入翠微，亭前珠树鬭芳菲。",
            "寄言游者休披采，还似人怀薏苡归。"
        ],
        "notes": "",
        "id": "f151d33d5f12b96a3e18349190b48b3a"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "池州",
        "preface": "",
        "paragraphs": [
            "秋浦南边绝点埃，碧围烟嶂一屏开。",
            "当时小杜行吟处，重见高阳骑从来。"
        ],
        "notes": "",
        "id": "765a0b47bb9ce4d317a350305a63eb3a"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "晚过黄池村",
        "preface": "",
        "paragraphs": [
            "轻风剪烟素，绳绳萦嵓阿。",
            "白鸟相间飞，野容秋外多。",
            "颓日忽返照，霎若春气和。",
            "惊帆无落势，又欲冲除过。",
            "水行本善利，一苇安如梭。",
            "却笑利名途，甚矣风中波。"
        ],
        "notes": "",
        "id": "f75a612cf47a5ddee740d750ca387c57"
    },
    {
        "author": "金君卿",
        "dynasty": "宋",
        "type": "诗",
        "rhythmic": "",
        "title": "和人悯道傍冻馁者",
        "preface": "",
        "paragraphs": [
            "天意正成物，民心犹怨寒。",
            "风霜草木死，田野稻粱干。",
            "何谓耕桑者，而无衣褐完。",
            "因思饵胡费，把笔谩悲酸。"
        ],
        "notes": "",
        "id": "1c2dac11fdda1fa73cce0b4f0c77e6ec"
    }
]