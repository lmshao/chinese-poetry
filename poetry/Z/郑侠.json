[
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "谢太守答诗莱州",
        "preface": "",
        "paragraphs": [
            "闲斋掩昼扉，疏竹间风韵。",
            "兀坐无所为，仰高方苦峻。",
            "闗闗两喜鹊，如以？来献。",
            "疑其喜过常，精爽抑何顿。",
            "谓当有嘉宾，结驷问原宪。",
            "不然亲交书，万里来问讯。",
            "何意二千石，新书烂盈卷。",
            "使者入衡门，红光十余仭。",
            "衣冠出蓬室，再拜望城阃。",
            "开缄列宿动，芒角相辉焕。",
            "捧读未终篇，钦降已三叹。",
            "譬如涉春波，渺不知涯岸。",
            "又若惊雷霆，但觉目眩转。",
            "谁言匹夫穷，陋巷一箪饭。",
            "箧有无价珍，贵于青玉案。",
            "昨者鄙俚辞，惟求指瑕舋。",
            "敢期明月珠，倾泻殊不悋。",
            "重重借褒誉，许与良过分。",
            "酷爱愚且直，还怜贫且困。",
            "惟人最难知，圣哲其犹恨。",
            "自非明如日，安得物无遁。",
            "程孔昔中涂，邂逅适所愿。",
            "倾盖毕所懐，日西不知倦。",
            "圣贤欣道合，万古直一瞬。",
            "凄凉千载余，此道谁复振。",
            "未闻似今日，曾不拜公面。",
            "顾遇过所亲，思知久弥浚。",
            "重念樗散材，平生慕忠顺。",
            "青衫百僚末，言责固所逭。",
            "若其爱君心，岂以爵禄辨。",
            "谓宜为民上，必与同喜愠。",
            "谓宜食君禄，宁当复私狥。",
            "刀斧且满前，斯诚岂磨磷。",
            "千载幸一时，岩廊拱尧舜。",
            "夔臯岂无人，共鲧偶未窜。",
            "眷委一失真，聪明不无乱。",
            "出令以便民，动皆为深患。",
            "疲羸死饥冻，重负遭囚绊。",
            "奔逃苟自活，父子潜分散。",
            "以天征不义，如以雨苏旱。",
            "箪食迎王师，东征西夷怨。",
            "未闻百万帅，戈鋋日持玩。",
            "南取十数洞，西开五六郡。",
            "府库为一空，白骨成龙断。",
            "大臣弄权柄，生杀在顾盼。",
            "威福不有归，佞邪尚何惮。",
            "公忠获罪咎，正直招诃谴。",
            "幽恚鬰不伸，变异以频见。",
            "阴阳为之沴，淫潦仍干暵。",
            "方且颂太平，长歌事赓賛。",
            "天子九重门，深居拱闲燕。",
            "人人懐欺匿，比周相引荐。",
            "以侠观此时，纲维一何紊。",
            "滔滔恐皆溺，心窃拟手援。",
            "是以屡上章，指陈几欲徧。",
            "初虽蒙嘉纳，终不离谗间。",
            "弃逐来穷陬，星霜两经闰。",
            "簮绅满朝著，大半嗟排摈。",
            "谁为悯穷褐，粟帛推余羡。",
            "谁为念孤独，齿牙借余论。",
            "重伤弃逐久，不敢略自辩。",
            "高堂有单亲，日久庭闱恋。",
            "同时得罪人，一赦皆从便。",
            "惟兹尚远斥，不许归宁觐。",
            "拟扣阊阖门，明飏紫宸殿。",
            "恨无可言路，勇决固所断。",
            "嗟嗟道云亡，丈夫儿女懦。",
            "势利同险巇，风云借余便。",
            "谁非顾金钱，谁非思达宦。",
            "孳孳顾理义，恻恻念寒畯。",
            "如公今几人，百世绍休闻。"
        ],
        "notes": "",
        "id": "72705fc77b411ceb41d766be460d1028"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "谢曹公",
        "preface": "",
        "paragraphs": [
            "蝼蚁有统治，羽鳞知所宗。",
            "是知君臣初，直与太极同。",
            "子之于其父，成性天所钟。",
            "因其亲爱心，以飬日益恭。",
            "平居竭勤瘁，患难忘厥躬。",
            "不择艰与易，那知通与穷。",
            "至于事其君，是乃孝之中。",
            "未闻君父间，诚敬有卑崇。",
            "孔子故有言，移孝斯为忠。",
            "谷黍不离草，蚕鱼其类虫。",
            "皆能衣食人，生世曾不空。",
            "矧乃备万物，阴阳资粹冲。",
            "学问必唐虞，侪軰皆朱熊。",
            "于世乃无补，将何辨蟊螽。",
            "五帝道尊极，三王化醇𬪩。",
            "皆由诸大臣，汲引相追踪。",
            "惜哉物伪炽，慧巧为心蓬。",
            "谗邪丑正直，党与交讥攻。",
            "上者以翕訿，下焉滋鞠讻。",
            "鸾凤远遁伏，鹰隼摩苍穹。",
            "人神共愁叹，寒暑迷秋冬。",
            "一人念忠直，百志懐兵戎。",
            "利口锐戈矛，危机峻临冲。",
            "贤正欲自保，孤羊豢狼丛。",
            "邦家欲常宁，西驾而求东。",
            "圣宋会明良，盈成绍熙隆。",
            "寖寖逾百年，稍稍追古风。",
            "嘉鱼烝罩汕，凫鹥在亹潨。",
            "中间忽纷更，新进争锋铓。",
            "岂顾君与民，致身惟穹窿。",
            "己酉乙丑间，群类何夣夣。",
            "有蔽过重云，其毒如虿蜂。",
            "谁敢正一议，洒兹谋犹卭。",
            "公诚社稷臣，识见何瞳瞳。",
            "端方屹以立，千峦一危峰。",
            "幽林馥猗兰，雪霜茂长松。",
            "侠以疏拙身，趋时良戅舂。",
            "向者有所陈，狂言几怙终。",
            "所犯斧钺诛，寛仁赖天衷。",
            "未几遽昭雪，还归禄更丰。",
            "毫厘未禆报，已愧羔羊缝。",
            "矧乃素鄙贱，无阶望门墉。",
            "未委何所长，能如粲投邕。",
            "星车未鞅脱，鹗荐俄天通。",
            "朝廷嘉谠言，固已可公奏。",
            "秩满禆再陈，推恩非独后。",
            "盖以歴任浅，欲进难为骤。",
            "譬如升阶梯，等级言无缪。",
            "且以罪累人，顿此无愆咎。",
            "有禄幸及亲，非徒飬体口。",
            "端然坐屏序，无复事奔走。",
            "虽曰去亲膝，曾不远廛亩。",
            "坦途五短驿，安问连旦昼。",
            "如此奉温凊，不殊居左右。",
            "平生最知幸，获附诸儒后。",
            "学问虽不深，是非幸无瞀。",
            "知心在所飬，御欲如御寇。",
            "耳目诸玩好，常如对尘垢。",
            "惟有学问心，终年忧不售。",
            "今兹足优游，永日诗书囿。",
            "人固有通塞，誉亦随美丑。",
            "惟有片纯诚，于身可长久。",
            "平生所游歴，昭如认星斗。",
            "吉凶系行违，成毁由慵懋。",
            "于心既不疑，人来为明剖。",
            "十中一二悟，亦足长福祐。",
            "况兹山水清，人物多奇秀。",
            "加以托下风，长如饮醇酎。",
            "人之于子弟，亲爱闗慈友。",
            "至于力维持，未必能再复。",
            "乃知大贤心，生成即高厚。",
            "知其远方归，偏亲已皓首。",
            "不忍重违去，誓甘老藜糗。",
            "又以家素贫，无田事耕耨。",
            "四弟三云亡，若身无足肘。",
            "聚指几四百，居前半孤幼。",
            "委曲为之虑，过其自营构。",
            "士之所大患，志与时不偶。",
            "时与志两得，百中而一有。",
            "盖以世惑深，真伪相纷纠。",
            "簧丝在口舌，巧令工迎凑。",
            "攘臂视听下，非明孰能究。",
            "门下无寸武，踪迹非素狃。",
            "一旦洊论拔，如射之有彀。",
            "惟以向所为，期以劝绅绶。",
            "天下本无事，欲治多纷揉。",
            "惟是举措颠，嘉苗不如莠。",
            "履舄以尊戴，冠簮斯践蹂。",
            "助天系宠绥，宜民惟在宥。",
            "人如公用心，劝不由赏购。",
            "有冽甘井泉，清深玉其甃。",
            "未观繘长绠，大施如川溜。",
            "区区一方部，不几幕其收。",
            "于嗟鬰舆望，无路达旒黈。",
            "作诗道尊光，庶几传不朽。"
        ],
        "notes": "",
        "id": "d362677c1940e2b95f23f9227ebc7e5a"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "观孔义甫与谢致仕诗有感",
        "preface": "",
        "paragraphs": [
            "人生足清闲，天下第一福。",
            "惜哉声与利，举世方逐逐。",
            "君子耀轩裳，小人腴口腹。",
            "霜雪满颐颔，驰竞心更速。",
            "谁如东山后，清风千载续。",
            "仁孝实天成，聪明乃几烛。",
            "弱冠揖高科，声华光煜煜。",
            "骐骥驾夷途，千里在举足。",
            "岁未再周天，官先上应宿。",
            "皇华屡更指，间请分符竹。",
            "端介奉高明，慈仁抚茕独。",
            "施设妙通神，欢讴道相属。",
            "一旦遽上章，幡然谢羁束。",
            "古人涖官政，五十曰艾服。",
            "公年未五十，恳请竟从欲。",
            "缅彼伋与轲，进退遗佳躅。",
            "三揖就恩荣，一辞托岩谷。",
            "由公仕以观，其庶无愧恧。",
            "东臯我田园，负郭予室屋。",
            "儿姪几百人，图史逾千轴。",
            "亲旧既周旋，闺门更雍穆。",
            "宾来酒一樽，兴来棋一局。",
            "吟啸动烟云，诗书到僮仆。",
            "宁知地有仙，但见人如玉。",
            "乃觉世间人，为生何局促。",
            "譬如方汚垢，对之独薰沐。",
            "孔公当代贤，宜其钦爱酷。",
            "慷慨出长篇，情殷语重复。",
            "日日动归思，浩浩见林麓。",
            "何意蒙鄙人，幸兹一观瞩。",
            "当筵顿忘味，如听箫韶曲。",
            "平生粗意气，自初得书读。",
            "每见古圣贤，心常自程督。",
            "知身是罪根，每每自锄𣃁。",
            "如彼善稼穑，去草茂嘉谷。",
            "深嘉远世网，有若囚脱梏。",
            "惟兹素艰贫，事与心反复。",
            "历官二纪周，一纪投南隩。",
            "归时异去时，圣主恩霂霂。",
            "方欣到家乡，足觉愁虑簇。",
            "高堂皓垂白，甘旨不饶沃。",
            "四弟两背亡，未言他骨肉。",
            "继又丧一弟，三房等穷蹙。",
            "不数姆与婢，孤孀十有六。",
            "薄业支半年，十饭犹五菽。",
            "萧然夏秋际，甚者日食粥。",
            "人惟有父子，恩亲家室睦。",
            "惟其有君臣，礼义朝廷肃。",
            "二者苟有违，三灵共诛戮。",
            "况兹生圣辰，熙隆遇尧喾。",
            "艰虞免兵革，少小游庠塾。",
            "青春被恩擢，名姓粗扬暴。",
            "孰非累圣德，师诲而君牧。",
            "中间更狂妄，天听常轻凟。",
            "云云不少已，竟致御史鞫。",
            "所负鼎镬轻，敢意尚收录。",
            "日月忽中天，湛恩俄濯浴。",
            "父子实再逢，君臣亦敦复。",
            "新恩胡为报，旧过云何赎。",
            "父母教子勤，羽括而砺镞。",
            "朝夕望乃成，荣显被亲属。",
            "慈乌于反哺，知以报生鞠。",
            "学术不寸施，犹之玉韫匵。",
            "千载遘明良，不能少负辐。",
            "是生天地间，曾不如草木。",
            "以此望明公，云中一鸿鹄。"
        ],
        "notes": "",
        "id": "877f9ca83b89201e8d0a9446403d2c10"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "送陈守仁入太学",
        "preface": "",
        "paragraphs": [
            "父子本天性，至恩无比伦。",
            "矧公之尊府，子舍公一身。",
            "料从少小来，迨兹壮有室。",
            "未甞越旬月，远去慈亲膝。",
            "借问今何之，千里具行装。",
            "荅言为道艺，愤悱趋上庠。",
            "有客前献言，惟道若大路。",
            "驾子天神明，贤圣在举步。",
            "幽堂列坟典，周孔以为师。",
            "学成名亦遂，且不离庭闱。",
            "荅云子言善，在予非不知。",
            "父母生我身，劬劳靡不为。",
            "垂髫俾之学，外不与毫丝。",
            "乃今有室家，儿女髪已束。",
            "分寸无所立，何以酬顾复。",
            "如彼甲与乙，名高髦俊科。",
            "又若丙与丁，禄位今嵳峨。",
            "是皆予亲友，予独无所就。",
            "是以不宁居，忙于贾求售。",
            "昔者三千徒，负笈洙泗濵。",
            "孟轲远游学，母老仍家贫。",
            "尚违晨昏侍，以就德业新。",
            "盖以慈爱心，惟期已成达。",
            "男子四方志，安能恋房闼。",
            "客前贺曰都，事固无必非。",
            "子志乃如此，顾予安得知。",
            "在家事多夺，远大非可必。",
            "大孝在显亲，为子觧羁馽。",
            "日月如逝波，无方可维絷。",
            "陶侃惜分阴，仲尼犹不及。",
            "自古力道业，寸晷重琳璆。",
            "子今道所出，处处足浇浮。",
            "阳和达京辇，士女方春游。",
            "百宝粧楼台，歌喉珠宛转。",
            "恼乱巧迎逢，偏能伺方便。",
            "平生足持守，到此总不见。",
            "又有非軰流，频频甚鸴斯。",
            "顾盼借颜色，谈咲懐奸欺。",
            "从容樽酒间，留连棋局上。",
            "英豪俊杰心，鲜不由此放。",
            "子今志者大，思虑宜蚤正。",
            "慎子之朋侪，力与光阴竞。",
            "由此期显亲，昊天其斯应。"
        ],
        "notes": "",
        "id": "a77c087e724e33eb8bab5df65d261061"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "腊月十八日呈子京",
        "preface": "",
        "paragraphs": [
            "岁去如奔马，残日十有三。",
            "姪为当嫁女，甥是未婚男。",
            "丛然猥俗并，殊非力所堪。",
            "嗟予本支离，尘事素不参。",
            "东床书一架，西榻经一凾。",
            "如是岁月深，吻舌如縢缄。",
            "惟有陶渊明，常欲共清谈。",
            "床头酒盈壶，亦欲同醺酣。",
            "二十一二间，烦事如扫芟。",
            "期使堂下空，宴笑同所耽。",
            "清尊酌宜深，古语交崭岩。",
            "夜久灯荧荧，金波忽东南。",
            "岁宴独优游，庶几为不凡。"
        ],
        "notes": "",
        "id": "f720306b7606f5fad78fb9012525e194"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "示潮州吴宅三甥",
        "preface": "",
        "paragraphs": [
            "大郎性纯淑，至宝受磨琢。",
            "二郎姿秀美，白璧光闪烁。",
            "三郎神照藏，宛若雏在壳。",
            "五彩翔凤翰，参差见斑駮。",
            "三人吾令甥，亦尝从吾学。",
            "昊穹有显通，报应无舛错。",
            "未有祖庆厚，而招子孙薄。",
            "二亲又善教，曾不闲饮啄。",
            "甥虽多似舅，三子自超卓。",
            "为文要根理，览古务详愽。",
            "不惟子三人，万世同矩彟。",
            "慎勿学舅痴，直指世奸恶。",
            "心虽在规益，世谁受忠谔。",
            "立身既不危，青云在挐攫。"
        ],
        "notes": "",
        "id": "68304a3a1ecd3878a314a67583994887"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "示女子",
        "preface": "",
        "paragraphs": [
            "吾生鲜儿女，汝次今居首。",
            "柔惠少语言，天性非矫揉。",
            "女生必有适，二亲非终守。",
            "既嫁又他州，安能长相就。",
            "幸然汝夫贤，纯淑真汝偶。",
            "出门天其夫，礼律其来久。",
            "汝姑吾之妹，姑夫为汝舅。",
            "事舅如事父，事姑如事母。",
            "三者无所阙，汝则无大咎。",
            "门内有尊亲，门外有亲友。",
            "岁时或餽助，祭祀合奔走。",
            "一一无间言，乃可逃父丑。",
            "治家在勤俭，临财戒多取。",
            "诵经味其理，圣心良可究。",
            "即事念慈和，无但劳吻咮。",
            "善看育与蟾，二子吾珠锫。",
            "汝嫁既违乡，吾迁又远趣。",
            "东去十八程，西来二十九。",
            "三四千里间，吾视堂犹牖。",
            "人生否与泰，正若夜随昼。",
            "但当道无亏，不媿载与覆。",
            "忆昨汝初生，时吾心有负。",
            "以为臣事君，即是子事父。",
            "闺门有危难，谁不在惸疚。",
            "推其爱父心，谁不得前剖。",
            "幸为男儿身，许国自结绶。",
            "安能冷眼看，终不一开口。",
            "封章重十上，夫岂避鼎斧。",
            "南州虽谴逐，万死蒙恩宥。",
            "行行出国门，母马吾徒步。",
            "汝生未三月，正当时褓乳。",
            "雪片落鹅毛，霜簷悬冻溜。",
            "汝母敛汝身，寒风裂双肘。",
            "驱驰仅逾时，麄粝不敢吐。",
            "残春到贬所，岁卯俄及丑。",
            "汝时年十二，稍稍近针缕。",
            "是岁真龙跃，重明登九五。",
            "湛恩被遐荒，渐渍到枯朽。",
            "拜命走亲庭，便道从海浦。",
            "既见汝姑贤，汝乃吴氏妇。",
            "我乃缘他人，谴斥循其旧。",
            "人皆念再逐，道路或攅皱。",
            "我以臣子心，等视如荣授。",
            "人生无患难，愤励亦何有。",
            "况兹寻前道，复见迎贤堠。",
            "旬月得相聚，天与幸诚厚。",
            "君命不可缓，病已斯驰骤。",
            "南北出靡常，惟祈各宁寿。",
            "举足念其身，行幽如白昼。",
            "又当夙夜间，警戒其君子。",
            "神灵依正直，惟仁孝是佑。",
            "书信或往来，知汝无病苦。",
            "为妇洎为母，皆不处人后。",
            "定当举家欢，相庆酌大斗。",
            "胜彼泪滂沱，临期一杯缶。"
        ],
        "notes": "",
        "id": "b4fe22eab3be06ccc0373410c64ad777"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "六镮助潮士钟平仲纳官輙辞赠以诗",
        "preface": "",
        "paragraphs": [
            "掲阳繁富州，钟子闬城闬。",
            "怡然保清操，不与世俗换。",
            "豪家富廪庾，鼠雀嫌陈烂。",
            "钟子无田园，斗籴供晡旦。",
            "甲第辟公门，奴僮立如雁。",
            "钟子无使令，其子供𫖃盥。",
            "无妻备组𬘓，无婢奉炊爨。",
            "市屋十数椽，廛商是隣畔。",
            "暝阴滋蠧蚀，飞屑落几案。",
            "炎蒸鬰不通，挥扇尚流汗。",
            "弦诵不辍音，学海穷弥漫。",
            "文章有星斗，胸臆藏璀璨。",
            "何殊盛衣冠，而坐于涂炭。",
            "下药百十包，虫腐皆逾半。",
            "经年无人顾，蛛网潜滋蔓。",
            "苦李十数株，采摘亦素干。",
            "此外乃一无，儿女不蔽骭。",
            "固非人所堪，随分亦侃侃。",
            "何意官物租，添输告逾贯。",
            "太守为学校，芹茆思乐泮。",
            "买田垂万年，供给期无岸。",
            "谁人不乐输，我独无计办。",
            "此时私愁忧，几至方寸乱。",
            "我身困长途，脱身自投窜。",
            "闻此心恻然，不觉潜浩叹。",
            "六镮聊助君，鹭股难广献。",
            "聊欲分子忧，使免频勾唤。",
            "知子谓子贫，不知谓矜慢。",
            "斯则朋游愆，此时那可断。",
            "子犹重辞让，揖拜如战汗。",
            "急取慎勿辞，六镮如六万。"
        ],
        "notes": "",
        "id": "317213f514dec89da97a7674d7a34729"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "再到吴子野岁寒堂",
        "preface": "",
        "paragraphs": [
            "再到岁寒堂，仍登岁寒阁。",
            "阁上与堂前，物物皆如昨。",
            "鉄干偃虬龙，云峰自岩壑。",
            "文章有神力，璧笥光彩错。",
            "主人岁寒翁，古意何淡薄。",
            "山肴具樽酒，忻喜为我酌。",
            "高论冩胞懐，千弩射鲸鳄。",
            "速悟有宝龟，灵通非火灼。",
            "辩议恣酬荅，亦以资笑谑。",
            "想翁宾去后，前扄徐徐钥。",
            "万卷罗目前，舒卷良自若。",
            "盛暑一榻风，祁寒一炉药。",
            "翛然去与来，一个无住着。",
            "我亦淡泊人，世味聊咀嚼。",
            "无种不取尝，毕竟何美恶。",
            "但闻岁寒风，便觉世龌龊。",
            "今兹翁如龙，看彼皆尺蠖。",
            "今兹翁如鸿，视彼皆笼缚。",
            "故愿岁寒翁，高收岁寒脚。",
            "踞坐百千年，看春华秋落。",
            "无令木石心，长笑人脆弱。"
        ],
        "notes": "",
        "id": "933daa16308e49819adca0f0cf50e1f4"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "和孔义甫送谢丈致仕",
        "preface": "",
        "paragraphs": [
            "公本神仙人，眸子如点漆。",
            "少年富词学，胸府罗星日。",
            "千邻告饥籴，靡不售所乞。",
            "清时登膴仕，直以名驾实。",
            "非若势利徒，志意随缨绂。",
            "舜立臯益来，文兴闳泰出。",
            "辽辽天地间，千载兹会一。",
            "神皇真圣神，群策期尽屈。",
            "何意群虑卑，惟思进身疾。",
            "然否差毫厘，愁寃腾万室。",
            "天聪竟下听，罪已逾帝乙。",
            "公时如巨龙，盘泊虾蠏窟。",
            "孰不念泽施，天人共欣怿。",
            "宁知未艾服，恳恳乞骸骨。",
            "不免使众疑，为高至遗物。",
            "应思世役役，耽狥穷终没。",
            "寕殊鸡与鹜，一饱归罝罻。",
            "囗囗闻风清，是甘守圭荜。"
        ],
        "notes": "",
        "id": "a3376e29c8e530955ef89968f021f405"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "古交行",
        "preface": "",
        "paragraphs": [
            "大海有时竭，此心沥不干。",
            "厚地有时坼，此心无裂文。",
            "持此以相照，百炼青铜昏。",
            "用此以相惠，贝璧黄金盘。",
            "觌面有余欢，背面无间言。",
            "德义以相高，庆誉以相先。",
            "千古似一日，万里如同筵。",
            "此为金石交，谁与知者论。"
        ],
        "notes": "",
        "id": "39c2b74d1d666e414e91041bb868749c"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "教子孙读书",
        "preface": "",
        "paragraphs": [
            "水在盘盂中，可以鉴毛髪。",
            "盘盂若动揺，星日亦不察。",
            "镜在台架上，可以照颜面。",
            "台架若动揺，眉目不可辨。",
            "精神在人身，水镜为拟伦。",
            "身定则神凝，明于乌兎轮。",
            "是以学道者，要先安其身。",
            "坐欲安如山，行若畏动尘。",
            "目不妄动视，口不妄谈论。",
            "俨然望而畏，暴慢不得亲。",
            "淡然虗而一，志虑则不分。",
            "眼见口即诵，耳识潜自闻。",
            "神焉黙省记，如口味甘珍。",
            "一遍胜十遍，不令人艰辛。"
        ],
        "notes": "",
        "id": "48859a394953673ad2d110e1c13883cf"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "次韵种道行衙赏莲花",
        "preface": "",
        "paragraphs": [
            "城中势利如聚蛙，聒聒鼓閙穷两衙。",
            "忽闻携樽命真赏，如见地涌金莲花。",
            "况兹危亭跨高爽，极目四顾穷天涯。",
            "红蕖缭遶几数亩，盛粧翠盖相撑拏。",
            "舆肩不换足已到，咫尺异彼穷幽遐。",
            "居之自可换凡骨，不必饮露餐朝霞。",
            "堂堂露衢不户牖，非此非彼无追赊。",
            "幸时有酒共酩酊，不尔一啜先春茶。",
            "楸枰小小较胜负，往往笑语成讙哗。",
            "归来清风恐飘帽，月影已向西楼斜。",
            "长舒两脚就枕簟，一觉已听清晨笳。"
        ],
        "notes": "",
        "id": "d74a800c71f781c46983c0eb9fb868ed"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "赋公悦席上事送周如京",
        "preface": "",
        "paragraphs": [
            "逢世路分归洛阳，有客邂逅樵溪曲。",
            "高谈倾盖万珠玑，相对崇朝惟不足。",
            "武阳太守山简徒，喜贤乐事天下无。",
            "为客留公驻斯须，精庖馔玉歌贯珠。",
            "坐中宾客皆豪杰，凛凛清风生頬舌。",
            "性情浩浩谈云云，不待酒味既凛冽。",
            "逡巡行幕如风翻，二姝新出屏帏间。",
            "一人捧心余故态，对客悄悄眉峰攅。",
            "一人襜裾半云雾，仙袂应曲飘飘举。",
            "解作阳闗意外声，旧人只把花卿数。",
            "此宵嘉会世所稀，席上更览周侯诗。",
            "雕金有格但闻说，不览新集那得知。",
            "侠于周侯非甚旧，朋友十辈识公九。",
            "此公惜别事如何，反复清篇还执手。",
            "龙韬虎略何处藏，却向吟笔呈锋铓。",
            "堪作太平祥瑞录，将军白首弄篇章。"
        ],
        "notes": "",
        "id": "3f4d27be17fb7f4ea1452bb4985b69bd"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "赠云门居士",
        "preface": "",
        "paragraphs": [
            "云门山口云徘徊，居士道与山崔嵬。",
            "清时肥遁古亦有，惊猿怨鹤今谁偕。",
            "居士高卧白云堆，山门时为猿鹤开。",
            "溪花野屮自春色，云芝石笋宁须栽。",
            "软蒸抱石倾新醅，麋鹿惯我还无猜。",
            "宁知玉署思贤切，御手调羮待客来。"
        ],
        "notes": "",
        "id": "865eee39bd4672ab77926d00c7a8fb8a"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "送声父",
        "preface": "",
        "paragraphs": [
            "罗浮主人袁公发，伟才逸气千人杰。",
            "二子轩昻有父风，妙年趣向天然别。",
            "邑之子弟亦好儒，远来迎子求师模。",
            "子非往教求即应，龟筮有决前光孚。",
            "春风正好偕行乐，子如健翮摩天鹗。",
            "秋闱从此卜亨途，回谢卑污翥寥廓。",
            "为我殷勤问袁君，夺人所好非前闻。"
        ],
        "notes": "",
        "id": "3316693b78a6be32a82405a566af1549"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "谢太守惠酒",
        "preface": "",
        "paragraphs": [
            "重阴未肯避阳明，飘风骤雨加震凌。",
            "正月已缺二月近，滴水成冻威棱棱。",
            "帝虽乘震利发生，令犹行冬重严凝。",
            "鸎皆迁乔忽入谷，鱼已弄煖翻藏冰。",
            "此时草木亦成愁，祗恐不得违其萌。",
            "吁嗟羁穷影吊形，安得恝然如无情。",
            "明良会合千载遇，乃以罪弃投荒荆。",
            "单亲万里头应雪，不得朝晚奉甘馨。",
            "闽岭之南方弄兵，杀气殊与生成争。",
            "既不能辅助圣时使咸若，又不能慷慨帝前效昔人之请缨。",
            "诗书满腹浪自饱，一句不得推而行。",
            "身虽兀坐心惕惊，愁绪忽起填胸膺。",
            "但听旷野深林调调刁刁，如有神号鬼泣声。",
            "真江太守真慈明，惠施每每先单茕。",
            "眼前突兀双玉瓶，满贮玉液清冷冷。",
            "拜公之赐未敢倾，不觉失笑三闾生。",
            "不学憔悴思独醒，哺糟啜醨随其朋。",
            "往往一饮一石、五斗解酲，被人呼作生刘伶。",
            "虽然遇酒而酩酊，心不汝醉神亦宁。",
            "开樽又饮太守德，和气坐觉生簷楹。",
            "不知凝冽自何去，至于愁思皆自澄。",
            "乃知春功亦不远，缄封祗在瓶与罂。",
            "安得遽尔披重云，划见白日临青冥。",
            "和气习习扇九壤，枯枝朽质争敷荣。",
            "风雨时，泰阶平，圣君万寿寰海清。",
            "细草轻烟日邉路，凤管龙丝细可听。",
            "有耳不闻鼙与钲，有目不识旗与旌，圣功浩荡不可名。"
        ],
        "notes": "",
        "id": "5cb1bc68f66dd627c9b05a35bd1821b1"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "上曹大夫",
        "preface": "",
        "paragraphs": [
            "客从南英到掲阳，十有五年困长道。",
            "囊资空竭奴仆愁，气象尘埃颜貎老。",
            "天矜穷悴幸有缘，太守曹公看客好。",
            "孤舟薄舣即趋门，一笑相迎见懐抱。",
            "道途险易人佚劳，俄顷咨询无不到。",
            "旌轩雍容屈临顾，袖出缄封相燕劳。",
            "舍舟东溪宅西湖，西湖风光画不如。",
            "是日佳筵在连理，宾从翕集何舒徐。",
            "大斗所酌真醍醐，珍肴异果琼瑶铺。",
            "巨觞？灔巡数劝，惟恐不醉非宾娱。",
            "别有芙蕖对芳席，五干十花图在壁。",
            "万龙齐干玉森森，回看华轩笼翠碧。",
            "熙熙台上柳青青，众乐亭前松植植。",
            "尔乃盘桓四十日，尊罍时展情无斁。",
            "不知海内为主人，几人似公真好客。",
            "观公政治诚有伦，合居廊庙居海濵。",
            "子厚在桺南蛮欣，文翁在蜀西鄙驯。",
            "天心帝意诚念远，故为远俗迂良臣。",
            "愿公不日居陶钧，大开东阁罗冠绅。",
            "烹庖鼍龙脯麒麟，布被底下卧平津，天涯地角尽阳春。"
        ],
        "notes": "",
        "id": "2b76c7177e3dd288337413fa8a1d3746"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "醉翁行赠黎师醇",
        "preface": "",
        "paragraphs": [
            "金峰醉翁七十九，行步龙钟面黧垢。",
            "惟有满腹奇文章，日月争新无老丑。",
            "頬舌锵洋言不苟，咳唾成珠须信有。",
            "两眼如星照耀人，见客偏明俨如旧。",
            "问翁壮年爱棋酒，迩日还如昔时否。",
            "曰予不战犹好看，日饮常能倾一斗。",
            "因持棋酒前就翁，明日壶浆复予就。",
            "朱君贫苦亦好奇，接续携持穷清昼。",
            "城中遑遑竞趋走，觌面草草忘亲友。",
            "几人尊爼暂从容，笑傲松篁弄花柳。",
            "宁知北郭予三人，继日相从辰到酉。",
            "厐眉皓髪常温然，相见妙龄眉目秀。",
            "惜哉才高命蹇成遗滞，四十余年州县吏。",
            "弃之林野混渔樵，徒使知音动嗟喟。",
            "愚闻天道高远不容人测度，无奈人能乐其乐。",
            "故有鼓琴重围，行歌遗穟。",
            "浩然充塞，不以世俗琐屑累寥廓。",
            "愚观翁之子孙诜诜绳绳，此其后庆为不薄。",
            "世俗母以翁老生轻心，须知此翁头白面黮而英心义气，天地不得而销铄。"
        ],
        "notes": "",
        "id": "38e26e2d289d5cff589a5af4c6de8e82"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "江亭与程瞿二君邂逅小饮太守送酒因成",
        "preface": "",
        "paragraphs": [
            "苍翠擎天江上山，淙琤泻玉亭前水。",
            "邂逅相逢坐上人，倾盖论心何俊伟。",
            "凉风飒飒来几筵，似与清谈相表里。",
            "程瞿轩轩古遗义，悯我羁穷见辞气。",
            "以为此时无一杯，直恐江山解相鄙。",
            "旋呼奴僮涤铛勺，豆肉盘蔬随所峙。",
            "三杯五杯复七杯，清兴悠悠殊未已。",
            "复向行舟寻果饵，鱻薧拟欲求诸市。",
            "丰殽佳馔来使庖，臣囗长鱐间珍脆。",
            "逡巡长呵下云际，传以报谒迂千骑。",
            "薄闻江浒清饮欢，归去琼浆遽来赐。",
            "大哉何公古循吏，易俗移风有深致。",
            "人之所背公所趋，正以敦薄醇醨为已事。",
            "连英二城接疆理，旧绩新庸满人耳。",
            "道涂赓载尽欢谣，冠佩清言有余美。"
        ],
        "notes": "",
        "id": "a0608d9cbb5e9850076f9ffaa497def7"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "送杜靖国知连州",
        "preface": "",
        "paragraphs": [
            "杜氏世德光无前，声华行实相辉鲜。",
            "蒉之职也在刀匕，亲举罚爵平公筵。",
            "预之闻见合左氏，春秋大法因粲然。",
            "诗为郡守称杜母，南阳之人今尚传。",
            "如晦作相犹民天，忠诚蹇蹇终始全。",
            "能令大君思不已，辍瓜奠祭情拳拳。",
            "子美大雅三千篇，昭昭劝戒日月悬。",
            "其人骨朽邈千祀，至今闻望犹当年。",
            "我宋龙兴抚嘉运，杜家孙子随飞奋。",
            "坤马承干禁掖清，傅霖苏旱华夷润。",
            "迩来文武百群中，诜诜杜姓多翘俊。",
            "靖国少年即奇绝，雄文常倍千人杰。",
            "投书天府一不意，却扫雁荡不复出。",
            "懐材抱道良自珍，售以连城为折阅。",
            "中年不忍自弃置，以荫调官南海尉。",
            "手提顽馘授州将，海盗为之潜丧气。",
            "尘埃从此免低颜，倏忽十年今拥旆。",
            "忆昨建康临市征，公于吾父为交承。",
            "儿童不敢求见面，卓荦但听驰英声。",
            "尔后驰驱逾半纪，投荒乃得亲君子。",
            "孤舟抵岸即登门，见我有悲兼有喜。",
            "所悲窜逐万里来，豺狼得路忠信埋。",
            "长？为我意怆恻，吾未振汝良悠哉。",
            "所喜谓我一门吏，一年三黜刚愈锐。",
            "投身汤火何所求，所忧为君不为已。",
            "况复吾为汝父执，世契不浅汝吾姪。",
            "此邦人物粗熙熙，职司慈明州守德。",
            "汝虽投窜实汝福，天子神圣终汝直。",
            "丈夫秉德贵不回，穷达自天非汝职。",
            "公言令人益慷慨，一接已见真颜色。",
            "韶光波逝不暂停，年华两见新尧歴。",
            "可怜情义如一朝，向人睠睠终无极。",
            "外台差注重求材，天子急人方旰昃。",
            "丹书凤口下九霄，捧诏治行何烜赫。",
            "昨日红蕖醉幕宾，今朝皂盖贤州伯。",
            "官虽衙尉丞，位乃二千石。",
            "羁人无以报恩知，请为使君申八德。",
            "一曰公，心与衡鉴无情同。",
            "朔方裴侠号独立，背公之私无髪容。",
            "青州赵琰绝嘱托，贵要书来投水中。",
            "二曰寛，量须江海为盎盏。",
            "并州陈泰但懐抚，未尝愠怒形于颜。",
            "南阳刘寛抑又甚，蒲鞭示耻犯者难。",
            "三曰信，舌端常与心相印。",
            "九江宋君每听政，平旦日中犹不紊。",
            "并州郭伋舍野亭，为与群儿期到郡。",
            "四曰惠，有如雨露时沾渍。",
            "光州元忠尝赈贷，二十五万恢天施。",
            "蜀郡廉范不禁夜，一襦五袴惟民利。",
            "五曰清，玉壶在堂中有冰。",
            "武昌何远思律贪，汲井投钱非买名。",
            "合浦孟尝亦无欲，还珠碧渊清所征。",
            "六曰正，端如标表行非径。",
            "北海朱邑虽笃旧，至于枉曲终无听。",
            "东莱杨震畏四知，行不欺幽此为盛。",
            "七曰明，昭如日月东西行。",
            "冀州贾琮去帷裳，百姓闻之政自行。",
            "雍士李惠善审断，弹燕坐知禽鸟情。",
            "八曰毅，镇浮静躁温而厉。",
            "汴州齐澣非肆刑，清严自我人皆治。",
            "濠州张福不可犯，以重自持人自畏。",
            "此之八德人有一，鸣弦按堵皆千室。",
            "能于八者具有之，使君之才非世出。",
            "使君有政教，必本之学校。",
            "蜀人夷陋卑已甚，文翁之化于今好。",
            "使君有诗笔，莫咏闲风月。",
            "追还雅颂声太平，吟咏性情思补阙。",
            "使君有车马，莫赏闲山水。",
            "时行郊外问樵耕，民间利病须详委。",
            "莫轻喜，莫轻怒，轻喜于人火上冰，轻怒于人镜前雾。",
            "莫狐疑，莫轻信，狐疑多至败良谋，轻信定令奸小进。",
            "大凡当局常多迷，使君临事其慎之。",
            "倘记愚言用有时，微尘积岳终有禆。",
            "苍生旱渇天欲雨，异时经济非公谁。"
        ],
        "notes": "",
        "id": "d03b7c98b12c09e29c8402d38a5d442b"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "纪连守植道傍木",
        "preface": "",
        "paragraphs": [
            "道傍木，夹道参参如合屋。",
            "种之毫末成合抱，太守慈仁辅生育。",
            "古来善政盖有数，道路开通亦其目。",
            "芟除翳秽平险阻，坚固桥梁便舻舳。",
            "何为万柯随曲直，化此长龙被崖谷。",
            "由吾太守爱民深，孜孜利民惟不足。",
            "以为烈日长道难，加兹岭外炎暑酷。",
            "黄茅欎蒸之烈气，重岚固结之浓毒。",
            "不得清阴萦且纡，何处憇息而踯躅。",
            "令如源泉下斯行，长原太山秀可掬。",
            "桐榕枫果随所遇，惟其茂密佳荫速。",
            "何公之心父母心，后人当如子孙续。",
            "勿剪勿拜勿抝𣃁，蠧朽便可添新绿。"
        ],
        "notes": "",
        "id": "0f2f355c3684c95a39f687899ec4090d"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "示庐山寺老胜师",
        "preface": "",
        "paragraphs": [
            "离乡十九年，日有如年久。",
            "归来山水亦依然，人物存亡半非旧。",
            "庐阜之前我舅宅，此寺如我东西家。",
            "每来舅家必到此，粤自齿稚今疏牙。",
            "庾岭闽山四千里，青衫谪逐自我始。",
            "筑台东望几凄凉，亲故满前争不喜。",
            "林下相逢真实人，非戚非疏非故新。",
            "执手之言行处亲，是以还家一百二十日，五回松下问禅因。",
            "此身非我身，有君有父，有神有民。",
            "俯仰回环知有待，古之人居不黔突，行不已轮。",
            "师住无住，我动非动。",
            "来不须迎，去不须送。",
            "聚散会离，百年一梦。",
            "大千沙界等闲言，寻常只把毫端弄。"
        ],
        "notes": "",
        "id": "18c71570ab0b24c45a5b7c6d961954d3"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "次韵子发劝酒",
        "preface": "",
        "paragraphs": [
            "子真依前家谷口，无地栽禾只栽柳。",
            "否亨千态古难常，与物浮沉儿女诟。",
            "鹍鹏海伏而天飞，鹪鹩林栖惟一枝。",
            "迂谈濶论偶相识，千世一遇非为迟。",
            "君看大旱希云霓，又看朝𬯀雷雨随。",
            "天之神力岂不大，若丰若约无定姿。",
            "况夫人物在宇宙，无异蝇蚁停杯巵。",
            "生亡尚非已主宰，滋味得不随醇醨。",
            "是以众人察察日不足，我独闷闷顽无知。",
            "方吾醺酣以盂杯为小，正见沧海如池沼。",
            "子又作诗劝我醉如泥，得非亦以惽惽为胜晓。"
        ],
        "notes": "",
        "id": "6f4b36cc4e370e9ae62ce43520de2069"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "赠余纯臣通判",
        "preface": "",
        "paragraphs": [
            "清人如玉如兰荃，元是水晶宫里仙。",
            "贰车海阳未期月，士庶一口咸称贤。",
            "请言清人所以贤，清人貎庄神凛然。",
            "中扄恬夷已自得，志意高洁凌云天。",
            "犀珠焜煌照天地，清人不为迂其视。",
            "金钟球磬杂管弦，清人不以劳其耳。",
            "惟视与听尚不为，岂肯为彼回其意。",
            "是焉神照无不通，岂特视明而听聪。",
            "是非毁誉不立已，轻重黙与权衡同。",
            "上訚訚兮下侃侃，和以不同惠而断。",
            "自然民物被休赐，芬馥不驰而自远。",
            "闽山下士狂且恫，二十八年如萍蓬。",
            "遇公于兹心胆空，教诲怜念皆深衷。",
            "大论时闻鍧霹雳，健句每惊争化工。",
            "听言观事潜欣悦，不见累旬如岁月。",
            "作歌笥中时一阅，如对岩岩冰蘖节。",
            "愿公保此清人躬，古来大任求明哲。"
        ],
        "notes": "",
        "id": "41820e420ee2d8cb04bbd97bf49a8b30"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "和李天与秀才",
        "preface": "",
        "paragraphs": [
            "西塘老人唤回翁，愚惷无他生所钟。",
            "簧鼓不闻非耳聋，形器不涉非无踪。",
            "尽伤万类物所蒙，圭璋贝璧矜昻颙。",
            "琐屑之私背大公，尘埃蔀明荆塞胸。",
            "宜厚而薄歉为丰，奚以经济跻和冲。",
            "王功曰勲民曰庸，勲谁烈烈庸谁同。",
            "掊夷劓夺祈爵封，若人无所用其忠。",
            "扣天惟兹冀祖宗，愿一更改由大通。",
            "雪霜岩岩有高松，罗网密密皆去鸿。",
            "此身万死非灾凶，生随蝼蚁气蜺虹。",
            "共追太古还醇𬪩，不忍生置炉鼎中。",
            "圣德如天非世逢，迨兹白髪犹颛侗。",
            "圭刀为活群贾佣，何乃紫木临身宫。",
            "地不爱宝人来共，威仪党党君子风。",
            "袖中球琳来相从，手搜明珠心益恭。",
            "伟哉斯人空不空，其中宏深外雍雍。",
            "淡交庶几宁鄙衷，个中自古无蛇龙。"
        ],
        "notes": "",
        "id": "022c943f95a8813c5158d80bbdfecfb7"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "上知郡承议",
        "preface": "",
        "paragraphs": [
            "至乐之性长自余，世物莫得而榛芜。",
            "阴阳变化在舒惨，千里岂足劳建除。",
            "忆昔僣侈擅一隅，琼宫贝阙粧金珠。",
            "穷奢极靡相倾夺，所不可道矧可书。",
            "天清地宁圣神出，荡荡一化浑太虗。",
            "颓基故址尽荒草，往往狐兎来争居。",
            "鱼书虎符若邮传，几人到此图安舒。",
            "谭公贤明大国后，宝璞岂肯雕璠玙。",
            "拂除荒秽出夷旷，茨茅墩瓦从古初。",
            "璧书齐丘俭化论，譬如论海先河渠。",
            "千古兴亡一端梦，逍遥巾氅日裕如。",
            "有客登亭见施设，笑杀琐琐夸瀛壶。"
        ],
        "notes": "",
        "id": "a17b35d36f14639994b3e7de680c5a65"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "连州斛岭寨井",
        "preface": "",
        "paragraphs": [
            "斛岭寨，行云际，下视长江入地底。",
            "汲江登岭行三里，跻扳峻险为艰尔。",
            "将率居民几半千，度岁终年苦无水。",
            "爰自庆歴达元符，循旧安常谁拟议。",
            "元符太守何公贤，爱民虑事诚而至，以为山顶流泉鲜其事。",
            "吾观古人行师动万亿，所至岂必皆平地。",
            "军必有井井未达，将渇不敢闻众耳。",
            "阴阳者流，以水照星。",
            "星之所聚，泉所委行。",
            "行浚凿三日，遇泉井成矣。",
            "乃今三井如鼎趾，岂特当年负瓶操绠，仆仆往还之人为慰喜。",
            "吾欲后之人，知井所以起，敬守前功无委圯。",
            "必使甃砌长如今日之清泚，万万斯年施何已，故作此歌勒诸斛岭之市。"
        ],
        "notes": "",
        "id": "6fc5db9721088dec139608c1b6dcb11d"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "苞苴行",
        "preface": "",
        "paragraphs": [
            "苞苴来，苞苴去，封书裹信不得住。",
            "君不见箕山之下有仁人，室无杯器，以手捧水，不愿风瓢挂高树。"
        ],
        "notes": "",
        "id": "baf37f8fb926f68885a17d6871a2eaee"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "陈元叟清轩",
        "preface": "",
        "paragraphs": [
            "尘坌中轩户，谁标似水名。",
            "物讹空自汩，人性本来清。",
            "天上云藏月，人间石裹英。",
            "云开与石裂，精莹自分明。"
        ],
        "notes": "",
        "id": "c8b7ea7887858119884ca350829a10e2"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "季冬桃花",
        "preface": "",
        "paragraphs": [
            "真宰终无妄，元和岂有偏。",
            "如何洞天蕋，开向雪花前。",
            "游骑虽然閴，红芳亦自鲜。",
            "惟应祝融氏，偷窃玩余年。"
        ],
        "notes": "",
        "id": "af4c6039aac970663c153d164c6b1c6c"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "次韵严巨孟  其一",
        "preface": "",
        "paragraphs": [
            "侠也生来拙，论才寸不通。",
            "趋时惭寡术，守古又无功。",
            "永日书千卷，闲宵月数峰。",
            "惟期贤者达，邃合见开通。"
        ],
        "notes": "",
        "id": "5ce84ae3641b1d300300ba55299faec6"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "次韵严巨孟  其二",
        "preface": "",
        "paragraphs": [
            "侠也荒唐学，文章愧古风。",
            "谁将覆醯醢，子谓近蜺虹。",
            "去圣虽云远，微言信可宗。",
            "期君振颓敝，谟典嗣前功。"
        ],
        "notes": "",
        "id": "f1dab17cc2b7d20df693fb8f741ae140"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "次韵严巨孟  其三",
        "preface": "",
        "paragraphs": [
            "侠也愚而已，奚称忠与刚。",
            "未能安社稷，自合窜炎荒。",
            "国以民为本，仁当生不伤。",
            "君其明辨此，万里在飞翔。"
        ],
        "notes": "",
        "id": "ba147af4c7be2bb1168846833e0e6b24"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "和孟坚二月晦同出城  其一",
        "preface": "",
        "paragraphs": [
            "花柳接重𬮱，三分破二春。",
            "江梅初弄雪，垄麦旋收新。",
            "缨绋嗟尘事，农桑羡野民。",
            "暂陪游乐乘，此日是何辰。"
        ],
        "notes": "",
        "id": "ca0dd6340695732ad84ce8e1cdcc2421"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "和孟坚二月晦同出城  其二",
        "preface": "",
        "paragraphs": [
            "城中未必闷，出郭喜还生。",
            "浓淡山原气，高低溪涧声。",
            "鸣棋振幽谷，把酒听流莺。",
            "疏旷还随分，何须学步兵。"
        ],
        "notes": "",
        "id": "556b85d8494524564f6633cf549ed62a"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "瑞像阁同杨骥雪夜饮酒",
        "preface": "",
        "paragraphs": [
            "浓雪暴寒斋，寒斋岂怕哉。",
            "书随更漏尽，春遂酒瓶开。",
            "一酌留孔孟，再酌招赐回。",
            "酌酌入诗句，同上玉楼台。"
        ],
        "notes": "",
        "id": "e3bd3afab9f89c94a1526b519162c27d"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "和荆公何处难忘酒诗",
        "preface": "",
        "paragraphs": [
            "何处难缄口，熙宁政失中。",
            "四方三面战，十室九家空。",
            "见佞眸如水，闻忠耳似聋。",
            "君门深万里，安得此言通。"
        ],
        "notes": "",
        "id": "df85d5db865e8164a8a77aa87a96c266"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "和叔粲沧浪亭",
        "preface": "",
        "paragraphs": [
            "高亭殖殖水冷冷，笑指鸥凫坐晚汀。",
            "远不闻声千橹去，矫如争秀数峰青。",
            "烟云窗牖纷纷雨，露月蒹葭点点星。",
            "最好归舆拥双璧，笙歌灯火照仙屏。"
        ],
        "notes": "",
        "id": "e3283f4bcb6122850f5b9f82dfa88a96"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "题仁王横山阁",
        "preface": "",
        "paragraphs": [
            "案俯横山跨海来，拂云高阁为谁开。",
            "荒溪古木闲猿洞，明月白沙空钓台。",
            "晓日东风龙夭矫，秋风西峡凤徘徊。",
            "居然静卧江南岸，天堑波涛亦壮哉。"
        ],
        "notes": "",
        "id": "7bf01cf5743b661905279bae968ccc72"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "次张子京游天王湖作",
        "preface": "",
        "paragraphs": [
            "湖上迟迟不忍还，谈玄清彻几重闗。",
            "旋岚野马皆归静，逝鸟潜鱼各自闲。",
            "坠果露巢秋后树，淡烟斜日晚来山。",
            "吟情到此何终极，注目红云紫雾间。"
        ],
        "notes": "",
        "id": "abc25bfbfb056bfc2496cec831412250"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "同子忠上西楼",
        "preface": "",
        "paragraphs": [
            "偶因送客上西楼，共爱佳城枕海陬。",
            "雁翅人家千巷陌，犬牙商舶数汀洲。",
            "风吹细雨兼秋净，云漏疏星带水流。",
            "独有单亲头早白，迢迢东望不胜愁。"
        ],
        "notes": "",
        "id": "888ccd8f0e103c4f30406e88604189ad"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "次韵陈秀才告别之作",
        "preface": "",
        "paragraphs": [
            "行槖萧萧又出门，岂应踪迹溷东园。",
            "诗书无地人间世，山野有亭江上村。",
            "几许春秋由白髪，谁能枝叶事闲言。",
            "行矣吾衰今已矣，独将清梦到乾坤。"
        ],
        "notes": "",
        "id": "b62341eadb27d68c4ad8b2b8ec7c3bd4"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "示庐山寺胜老",
        "preface": "",
        "paragraphs": [
            "宝鼎当年未结丹，幽栖曾此掩柴闗。",
            "羽𫐌欲化乘风驭，梵锡应留解虎环。",
            "僧卧碧云皆寿考，鹤迷华表几时还。",
            "好应月白长廊下，涧水无声人自闲。"
        ],
        "notes": "",
        "id": "9e140d24272619f3d77b8c123f3ceee9"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "次韵子京早春雨中",
        "preface": "",
        "paragraphs": [
            "花草迎春意已娇，霡如膏雨复连朝。",
            "昏云暗雾饶慵困，疏李残梅共寂寥。",
            "赖有河阳游约近，能令圃泽睡魔消。",
            "看看陌上千红紫，只好公孙日觧貂。"
        ],
        "notes": "",
        "id": "b23d89ed5be128784819195585e8ccaa"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "赠陈通其致仕頣寿轩",
        "preface": "",
        "paragraphs": [
            "七十退休人所共，一生清苦独推贤。",
            "枝栖腹饮知安分，骨耸神清合永年。",
            "静引儿孙黄卷下，闲驯龟鹤小池邉。",
            "恬夷益得冲和力，无病无忧一地仙。"
        ],
        "notes": "",
        "id": "6f80e3fc5004861cccd19f601a45c546"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "送林六秀才之广劝其早归",
        "preface": "",
        "paragraphs": [
            "无情乌兔两相追，岁月蹉跎一箭飞。",
            "觧报劬劳能几日，可堪容易旷慈闱。",
            "须知楚国千锺粟，不直莱庭一彩衣。",
            "我念松楸心独苦，故知吾子不如归。"
        ],
        "notes": "",
        "id": "9ed0d7418ae7049fb319b94611110ed2"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "次孟坚初冬晴和见梨桃二花作",
        "preface": "",
        "paragraphs": [
            "十月南天尚暑襟，幽花何怪动清吟。",
            "半扉素蕋呈修径，几朶夭红出茂林。",
            "地借小春回暖气，日匀疏影转轾阴。",
            "惟应幕府多才俊，不负行台醉赏心。"
        ],
        "notes": "",
        "id": "5192096440521fb0a7253b885cabc68a"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "次张君举秀才",
        "preface": "",
        "paragraphs": [
            "长风清洒翳天尘，捧出重光耀世轮。",
            "龙衮未温当扆坐，凤书先轸向隅人。",
            "一缄符命来差缓，四尺先坟梦已频。",
            "衰老将何报明主，雪霜柯干艸莱身。"
        ],
        "notes": "",
        "id": "33265afaf4f8f5563f1b570c3d42e398"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "题颐轩",
        "preface": "",
        "paragraphs": [
            "达人取次总佳宜，潇洒清轩聊自颐。",
            "垣果砌花堪笑语，牖风庭月共希夷。",
            "满堂虗白琴三弄，竟日醺酣酒一巵。",
            "别有工夫留客住，时时谈笑出新诗。"
        ],
        "notes": "",
        "id": "8867c2757335def63f2987d9e6f38188"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "次韵环翠亭",
        "preface": "",
        "paragraphs": [
            "天围湖海净团𪢮，水色山光四座寒。",
            "暗结浓阴森万木，静铺遥碧拥千峦。",
            "共斟绿醑看浮蚁，遥见孤舟下远湍。",
            "是处烟云有佳隠，﨑岖长道太无端。"
        ],
        "notes": "",
        "id": "bd300ff664d70c4865484460901bf2ba"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "仲常龙图自广中移师闽",
        "preface": "",
        "paragraphs": [
            "节钺依前向钓台，祥烟喜气两崔嵬。",
            "民思父母无穷已，天借星辰有去回。",
            "千里袴襦还众煖，三山楼阁为谁开。",
            "须知道路先腾说，又见清凉古佛来。"
        ],
        "notes": "",
        "id": "75c6ef2d665dffd0fb6dd27c47d27ce5"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "次张汉公言懐",
        "preface": "",
        "paragraphs": [
            "人间滚滚竟何营，只为蝇头利与名。",
            "千里瘴乡吾逐客，一箪穷巷子书生。",
            "文章相误终须别，宠辱无闗自不惊。",
            "赢得白头闲处坐，一竿风月有谁争。"
        ],
        "notes": "",
        "id": "81535456944c579802609020ecf22eb0"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "次韵太守仁智堂",
        "preface": "",
        "paragraphs": [
            "堂下玻瓈看碧澜，天邉图画指层峦。",
            "崔嵬切汉星辰近，清泚照人毛骨寒。",
            "已叹神明传政化，仍观慈惠展杯盘。",
            "尊前不为扶衰病，敢惜酡颜胜渥丹。"
        ],
        "notes": "",
        "id": "9259b6f7474b4854b716559153c30a10"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "次韵春登楼",
        "preface": "",
        "paragraphs": [
            "公余闲步古城巅，迟日和风暇豫天。",
            "花引嫩芳迎晓露，柳垂轻絮拂晴烟。",
            "一尊椒桂除三品，千室讴歌在五弦。",
            "红紫正争春又半，断崖荒堑草芊芊。"
        ],
        "notes": "",
        "id": "2dc69f916f121ea22bfadd51fc099582"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "幽居",
        "preface": "",
        "paragraphs": [
            "萧条深巷寄门墙，城郭村居事异常。",
            "石展地衣三药径，锦围天柱十花樯。",
            "幽禽隔树钩胶语，异草揺风合和香。",
            "不觉冬归与春到，但知无事日偏长。"
        ],
        "notes": "",
        "id": "c01ad67c87df116b53896a815dfcf762"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "次韵李天与张温夫",
        "preface": "",
        "paragraphs": [
            "年来年去一衰翁，几不能言但守中。",
            "每叹善交如管鲍，那知所得并轲雄。",
            "直教颜巷人难处，秪愿融尊酒不空。",
            "自古英贤有穷达，谁能朋友谢磨砻。"
        ],
        "notes": "",
        "id": "18d8512bdfd6f3d38dd3076cb988d0ee"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "辞谢诸相知见招",
        "preface": "",
        "paragraphs": [
            "盖倚嬴肩汗满鞲，晨饔夕燕未曾休。",
            "杯盘狼藉君虽厚，仆马疲劳我亦羞。",
            "淡淡交知犹可久，区区口腹不须谋。",
            "还能收取筵中费，遍使饥穷饱暖不。"
        ],
        "notes": "",
        "id": "ca5aa6fb3c297497225298646d56b60e"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "上苏端明  其一",
        "preface": "",
        "paragraphs": [
            "闻说天南受赐深，传方施药每挥金。",
            "看天风格樽前态，妙国胸懐枕上心。",
            "草木亦蒙铨品力，山川难载颂歌音。",
            "如今收拾知何用，衣被华夷有傅霖。"
        ],
        "notes": "",
        "id": "238e68fea4aba9f56d93f202202c4510"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "上苏端明  其二",
        "preface": "",
        "paragraphs": [
            "昔向东坡览古文，长嗟简策鎻风云。",
            "那知日月归元首，立见夔龙遇放勋。",
            "夷夏生灵真久困，圣贤膏泽有前闻。",
            "帡幪天地期功业，妙画奇书请暂焚。"
        ],
        "notes": "",
        "id": "631879039c44b92e5f7b6e2518770692"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "辞方公悦",
        "preface": "",
        "paragraphs": [
            "又承尊酒细论文，日日樽前得未闻。",
            "怜旧直忘趋走贱，有疑俱向笑谈分。",
            "心缘明德懐高屏，日为偏亲断远云。",
            "明日迢迢东郭路，未行离思已纷纷。"
        ],
        "notes": "",
        "id": "8e80eb05c9281e61625dd53b34dd0d01"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "次韵清溪樊主簿",
        "preface": "",
        "paragraphs": [
            "欲致皇恩浃羽鳞，天涯地角尽如春。",
            "当年欵欵曾忘死，今日区区肯患贫。",
            "正以庭闱安梓里，谁知魂梦达枫宸。",
            "海邦一见如畴昔，心膂相知亦宿因。"
        ],
        "notes": "",
        "id": "f18234843251ddf872837fb72d25b625"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "次韵余纯臣通判球瑯轩",
        "preface": "",
        "paragraphs": [
            "耸翠凌空不少盘，回环使宅对千峦。",
            "高华谁为球瑯辟，劲节相怜霜雪寒。",
            "引得凤来缘有实，化为龙去始堪看。",
            "桐庐寂寞烟云暝，惆怅无人近钓竿。"
        ],
        "notes": "",
        "id": "ad968b677e120f2f69c8e6f737cbcccb"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "次韵余倅笼碧轩",
        "preface": "",
        "paragraphs": [
            "万龙齐干拥高牙，占尽幽奇只一家。",
            "分破密阴开细路，罩将余碧入江沙。",
            "静笼簮玉朝云合，暮到杯金夜月斜。",
            "贤守二车真可畏，尊前诗笔太豪华。"
        ],
        "notes": "",
        "id": "5cd2ef577bf0a4d4e0a8c8a0a996e14e"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "次韵广州梁有为秀才",
        "preface": "",
        "paragraphs": [
            "孤直惟知不愧天，飘零无复记流年。",
            "学从邹鲁已如此，贫甚颜原亦浩然。",
            "乞食偶随持钵老，入城因访跨羊仙。",
            "真人到了扶真道，手付瑶台刻玉篇。"
        ],
        "notes": "",
        "id": "80f91b596316f84d079b5b7d1ac1030c"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "烟雨楼  其一",
        "preface": "",
        "paragraphs": [
            "层梯叠构倚穹苍，烟雨江山见渺茫。",
            "人是神仙来镇守，物随时节亦循良。",
            "静铺紫翠资吟兴，时作霏微助岁穰。",
            "岂比啼猩兼啸鬼，浪将愁恨向潇湘。"
        ],
        "notes": "",
        "id": "53c599d755d340e21fba3dfeec7ae91d"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "烟雨楼  其二",
        "preface": "",
        "paragraphs": [
            "仙人居处即鳌宫，更作层楼峭倚空。",
            "群岫西来烟漠漠，大江南去雨蒙蒙。",
            "花镳柳策熙怡里，耘笠渔蓑笑语中。",
            "别有夜楹千里月，凭栏清兴与谁同。"
        ],
        "notes": "",
        "id": "497268e71aa7748e84bb2c3114693563"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "示潮州妹子",
        "preface": "",
        "paragraphs": [
            "八人兄弟三人在，独立他州信汝贤。",
            "直使无情如槁木，忍看垂泪念南迁。",
            "从今依旧歌泉水，何物偏宜寄谪仙。",
            "美酒年年须百瓮，好从南海便乘船。"
        ],
        "notes": "",
        "id": "5ac78c8fa3e89ab2a14b786ce496ce59"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "次韵子京下元雨过对月",
        "preface": "",
        "paragraphs": [
            "年虽小歉俗安苏，小雨时时济旱枯。",
            "天为下民成晚霁，月将三五上东隅。",
            "星如青女临银镜，人似寒冰在玉壶。",
            "想是庭前吟望久，岂殊云外一轮孤。"
        ],
        "notes": "",
        "id": "5c917b828c5577444778cddec119ea3f"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "元符放还谢英守何智翁",
        "preface": "",
        "paragraphs": [
            "僦屋平山至典衣，来时便作十年期。",
            "岂知未报归余閠，早有潜吟送别诗。",
            "圣主恩仁天地力，明公怜念父兄慈。",
            "征鞍拟待春和煖，催促行装愿少迟。"
        ],
        "notes": "",
        "id": "8d7e41b6c36b7e7d0cf5a2ea17cabfe2"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "和子京霜字见寄",
        "preface": "",
        "paragraphs": [
            "秋深园圃虽无雨，晚岁头须自有霜。",
            "身事无功且人事，酒囊余地乃书嚢。",
            "寒雅啸侣鸣乔木，粉蝶成围过矮墙。",
            "对此每思良友伴，幸时来访浣愁膓。"
        ],
        "notes": "",
        "id": "2da8182eb6104d53ea1dfdecba4ee340"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "次韵赵资道秋夜闻角",
        "preface": "",
        "paragraphs": [
            "萧索秋城五鼓前，月临残梦正团圎。",
            "彤楼一曲梅花落，玉枕谁家绣带连。",
            "歌酒梁园人散后，弓刀秦戍雁南天。",
            "一般凄咽西风下，转展空床夜不眠。"
        ],
        "notes": "",
        "id": "5d093f306fce1a774f8e5ddeda79a895"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "次韵知郡登高言懐",
        "preface": "",
        "paragraphs": [
            "莫向天涯说故乡，人身不似雁随阳。",
            "黄花满手空佳节，千里有懐如寸肠。",
            "为许功名酬圣代，不须愁绪付瑶觞。",
            "男儿不是闺中物，生则桑弧射四方。"
        ],
        "notes": "",
        "id": "fb542d0249bc2bc7f3edc2955dc635b9"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "次韵杜幕春日",
        "preface": "",
        "paragraphs": [
            "平明驱马出城东，马上知君兴莫穷。",
            "淮曲山川三月路，春光桃李万家风。",
            "酒肠寛处须吞海，诗思狂来几击钟。",
            "何事青□正双鬂，拟将渔钓约溪翁。"
        ],
        "notes": "",
        "id": "cfb5fc58800161d88a8f13201186bd59"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "次韵张伯时以再任为贺",
        "preface": "",
        "paragraphs": [
            "再官庠序为宁亲，立道惟忧歉泗濵。",
            "若使佞谀求利达，便居廊庙亦沉沦。",
            "环惟书史何如乐，得是英髦信不贫。",
            "如子才豪犹未第，每思冥晦避通津。"
        ],
        "notes": "",
        "id": "28bccfdc17ac3fd61b55a9f86cab8f63"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "次韵子京述懐",
        "preface": "",
        "paragraphs": [
            "桑海有涯殊浩荡，蕙风无动任飘飖。",
            "莫穷兴废千年事，但看盈虗两信潮。",
            "方听民间歌道化，何为天际想归桡。",
            "当知得意无南北，随向生成似玉杓。"
        ],
        "notes": "",
        "id": "07faa8b1942cf10785bfde64649cfab3"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "和英州太守何智翁次韵冯仲礼麻江桥  其一",
        "preface": "",
        "paragraphs": [
            "叠石梁空太守贤，一年功力倍千年。",
            "惠从今日流终古，智是当时决九川。",
            "有竞轮蹄何杂沓，无情风月亦流连。",
            "红灯焰焰三更市，从此吴江不直钱。"
        ],
        "notes": "",
        "id": "8335f8182e57e4efd315be1c96569b5e"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "和英州太守何智翁次韵冯仲礼麻江桥  其二",
        "preface": "",
        "paragraphs": [
            "一带危桥接市廛，春成冬坏几多年。",
            "谁驱巨石如填海，化作长虹下饮川。",
            "白水晓寒孤洞杳，红灯夜午万珠连。",
            "清风明月如堪买，且问如今直几钱。"
        ],
        "notes": "",
        "id": "700c54ccc4c31e07acca81fb827023b7"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "次韵张老见赠",
        "preface": "",
        "paragraphs": [
            "乌鸦蝼蚁有君臣，此义如何易世尘。",
            "欲为无穷宗社计，肯忧如幻死生身。",
            "八千江上奔驰路，十二天南黯淡春。",
            "归到亲闱捧杯酒，始知终是福唐人。"
        ],
        "notes": "",
        "id": "841b2e22ed2bde1402bde4581443c9e8"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "观棋",
        "preface": "",
        "paragraphs": [
            "三百六十路，通精此有门。",
            "数奇藏日月，机发动乾坤。",
            "对面知为敌，浑输却有翻。",
            "诈贪常易丧，仁守乃长存。",
            "只子如轻用，全功更莫论。",
            "就令投险胜，宁抵被围奔。",
            "纵得四方尽，宁同一腹尊。",
            "傍观饶好着，当局奈嗔言。",
            "惭愧中孚信，几危大壮藩。",
            "坐观成败者，安得不惊魂。"
        ],
        "notes": "",
        "id": "abed445c2e043036a4cc39e45e139725"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "谢工部徘徊堂",
        "preface": "",
        "paragraphs": [
            "高堂增构广幽斋，凿破青青遍地苔。",
            "云入洞房疑有气，月当疏牖若为开。",
            "路无荆棘皆新辟，砌得芝兰是旧栽。",
            "流水声中迎送屐，绿筠丛下献酬杯。",
            "达生不为休尘虑，齐物元由悟本来。",
            "终见东山报重起，未登囗乘且徘徊。"
        ],
        "notes": "",
        "id": "b564a37a3e79765f30190b195713cbfa"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "集鸥渚",
        "preface": "",
        "paragraphs": [
            "主人无机心，兕虎皆可入。",
            "君看小渚中，岂特群鸥集。"
        ],
        "notes": "",
        "id": "67f2df6470e49b98836a0aa55813508c"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "忘机亭",
        "preface": "",
        "paragraphs": [
            "凫鸥近隼旟，亭阴戏鲂鳟。",
            "我自无机心，忘机成戏论。"
        ],
        "notes": "",
        "id": "fe504be51cd432fad62fd1e2ae984b81"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "孤屿亭",
        "preface": "",
        "paragraphs": [
            "峰峦何迤逦，天际相依倚。",
            "如何是孤屿，独立澄明里。"
        ],
        "notes": "",
        "id": "d90cdcf6c84b6a40519aaca31f9b0716"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "芳沚亭",
        "preface": "",
        "paragraphs": [
            "澄流良湜湜，幽藻还漪漪。",
            "不是采蘩手，芬芳长自持。"
        ],
        "notes": "",
        "id": "d4b9e9caf830d503f01e9b65c979fa37"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "读史",
        "preface": "",
        "paragraphs": [
            "乱亡由佞舌，览古每嗟吁。",
            "拟刻奸谀像，申明两观诛。"
        ],
        "notes": "",
        "id": "c174e7a08a63ee9c2c4e4da1ab10268c"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "论诚",
        "preface": "",
        "paragraphs": [
            "万事以诚立，不诚心不专。",
            "诚心非铁石，铁石被诚穿。"
        ],
        "notes": "",
        "id": "9a8193fffe1ba96c3daf02efa50961e3"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "和蔡公上巳",
        "preface": "",
        "paragraphs": [
            "恺悌侯藩修禊事，风流草木荐天香。",
            "使君喜为民行乐，拟筑春光作舞塲。"
        ],
        "notes": "",
        "id": "2aa90a7c9e2f6fd012be797fcc244f4c"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "闭戸",
        "preface": "",
        "paragraphs": [
            "居然讼息愧王通，反闭柴门亦古风。",
            "幽鸟一声庭日永，轩窗从此近卢仝。"
        ],
        "notes": "",
        "id": "2c023a5829060134239302d3c2c1820a"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "渔家",
        "preface": "",
        "paragraphs": [
            "月满平湖夜渐深，浩波千顷荡黄金。",
            "不知世有荣华事，何至中藏喜惧心。"
        ],
        "notes": "",
        "id": "8b01fb1f5c6d141cb99a452710dd235b"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "见远亭",
        "preface": "",
        "paragraphs": [
            "天边毫末见千峰，景物都穷见不穷。",
            "因念当时小天下，亦如亭上老仙翁。"
        ],
        "notes": "",
        "id": "1a612be0517e61a90ab6030d85cf9946"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "大水除厅前小屋",
        "preface": "",
        "paragraphs": [
            "庭下新来不掩门，洒然无复旧时喧。",
            "小锄轻瓮从兹起，无补清时合灌园。"
        ],
        "notes": "",
        "id": "dbdc489f4dae65842423a719787c8a5f"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "宴十五约重阳饮患无登高处",
        "preface": "",
        "paragraphs": [
            "道义相欢胜饮醪，况添流雪见承糟。",
            "卧篱一醉陶家宅，不是龙山趣也高。"
        ],
        "notes": "",
        "id": "5de82f7023c161ef2b8957b95aafbe91"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "出御史台",
        "preface": "",
        "paragraphs": [
            "万险千艰六出身，如今也得避嚣尘。",
            "须知从此寒原上，有个行歌拾穗人。"
        ],
        "notes": "",
        "id": "4274f5cab2d99a99c327ab7d327ed930"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "道中见以索牵五六十人监理钱者",
        "preface": "",
        "paragraphs": [
            "可怜平地不生钱，稚老累累被索连。",
            "困苦新圗谁画此，祗愁中禁又无眠。"
        ],
        "notes": "",
        "id": "91e1f8182d46b615ec2afa01d7d848b7"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "题灵峰平步亭",
        "preface": "",
        "paragraphs": [
            "天险尝闻不可升，人间危堑更难名。",
            "欲知平步亭中意，平得心来处处平。"
        ],
        "notes": "",
        "id": "81ec4aaf7e1192212a324824f966ee6a"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "谩成",
        "preface": "",
        "paragraphs": [
            "琴虽古意元无取，诗近虗名亦懒吟。",
            "不是将心就无事，都缘无事可关心。"
        ],
        "notes": "",
        "id": "2359ed16fa41598ea130c02992638dff"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "送吕景山赴虔州理掾",
        "preface": "",
        "paragraphs": [
            "江西古浩穰，昭信雄江滨。",
            "州狱千里平，舒惨系訚嚣。",
            "景山之胸中，晓然乌兔轮。",
            "敢为虔人贺，何以致龙麟。"
        ],
        "notes": "",
        "id": "e9b7bc866308887d28b22339256216de"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "漫成",
        "preface": "",
        "paragraphs": [
            "衲帽麻衣君勿轻，有如华衮贵难名。",
            "人须自力方能立，事若无诚断不成。",
            "倚物蔓条终嫩脆，冒霜寒柏始坚贞。",
            "男儿一副黄金骨，莫学伊阿浪死生。"
        ],
        "notes": "",
        "id": "528ce50bda51a8de971c97286211980d"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "权府黄叔粲朝奉双门落成之会有感而作",
        "preface": "",
        "paragraphs": [
            "凤管鸾丝彻太清，双门今日落功成。",
            "一州壮观新楼好，千里欣欢太守名。",
            "已见声华逾彩绚，更期中外倚端平。",
            "详风瑞雨年年事，海角天涯似此城。"
        ],
        "notes": "",
        "id": "0db4e96646117dbe3a7fc2fbd6851cc6"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "漫成",
        "preface": "",
        "paragraphs": [
            "风送微凉来小户，月回清影向疏窗。",
            "不知人世何珍丽，可与诗书气味双。"
        ],
        "notes": "",
        "id": "0bc8fd225f929ec3340d9b0d6504f745"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "仲常龙图自广中移帅闽  其一",
        "preface": "",
        "paragraphs": [
            "去年牙戟海边城，空望门阑涕泗横。",
            "今日去旄东向梦，那知高纛此中迎。",
            "岂非丈席谐瞻对，亦似云衢有否亨。",
            "十有余年想谆诲，更期朱玉似河倾。"
        ],
        "notes": "",
        "id": "0331dea76e9431b72f6b8cdcc2164eee"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "仲常龙图自广中移帅闽  其二",
        "preface": "",
        "paragraphs": [
            "惠兹政化及民功，内外声称有古风。",
            "五岭山川情正黮，七闽桃李意先通。",
            "大明继照天衢辟，重德还朝众愿同。",
            "早晚皇穹顺舆议，老人星在玉堂中。"
        ],
        "notes": "",
        "id": "898c5a1730c828adea7e914484a6c8a0"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "临终作",
        "preface": "",
        "paragraphs": [
            "似此平生只藉天，还如过鸟在云边。",
            "如今身畔浑无物，赢得虚堂一枕眠。"
        ],
        "notes": "",
        "id": "ef71a9d49101fbc9231c514bd9139167"
    },
    {
        "author": "郑侠",
        "dynasty": "宋",
        "type": "诗",
        "rhythmic": "",
        "title": "句",
        "preface": "",
        "paragraphs": [
            "未言路上舟车费，尚欠城中酒药钱。"
        ],
        "notes": "",
        "id": "d013e2d1b304432aff86fd418a426ee8"
    }
]