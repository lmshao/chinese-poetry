[
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "紫岩九章章八句上寿张丞相  其一",
        "preface": "",
        "paragraphs": [
            "赫赫紫岩，白虹贯渊。",
            "玉生其中，匪雕匪镌。",
            "登于廊庙，圭璋浑全。",
            "温如之质，所宝象贤。"
        ],
        "notes": "",
        "id": "a153f41374c1dc5ce8741a5677be4f68"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "紫岩九章章八句上寿张丞相  其二",
        "preface": "",
        "paragraphs": [
            "紫岩赫赫，众山维则。",
            "秉国之钧，百僚是式。",
            "志殄仇方，力复明辟。",
            "时方中兴，勋冠今昔。"
        ],
        "notes": "",
        "id": "385d56f9599345f800a061ab721b5aec"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "紫岩九章章八句上寿张丞相  其三",
        "preface": "",
        "paragraphs": [
            "紫岩高兮，上摩穹窿。",
            "雨露润泽，风云会同。",
            "表宋宗臣，礼泰智崇。",
            "皇以昭之，简在帝衷。"
        ],
        "notes": "",
        "id": "5029e32b77671ef5141253a9f07bc113"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "紫岩九章章八句上寿张丞相  其四",
        "preface": "",
        "paragraphs": [
            "紫岩广兮，作镇坤位。",
            "尽臣之道，厚德以载。",
            "开国南阳，厥绪光大。",
            "是似是续，福禄未艾。"
        ],
        "notes": "",
        "id": "50dbc72abf5eb3a28e688a32dc8b5490"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "紫岩九章章八句上寿张丞相  其五",
        "preface": "",
        "paragraphs": [
            "瞻彼紫岩，降神所储。",
            "进退有度，威仪甚都。",
            "粤自己未，帅于无诸。",
            "以忠以孝，奉承安舆。"
        ],
        "notes": "",
        "id": "95a588f469d70468682a84d697eaecfd"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "紫岩九章章八句上寿张丞相  其六",
        "preface": "",
        "paragraphs": [
            "北堂之尊，命妇称首。",
            "逢是谷旦，酌以大斗。",
            "公如老莱，衣衮裳绣。",
            "式歌且舞，以介眉寿。"
        ],
        "notes": "",
        "id": "2977427fb3a8f5c95af3c614433878a8"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "紫岩九章章八句上寿张丞相  其七",
        "preface": "",
        "paragraphs": [
            "土宇未复，繄公辟之。",
            "士风未变，繄公革之。",
            "军律未振，繄公鼓之。",
            "国论未定，繄公断之。"
        ],
        "notes": "",
        "id": "324d314af73fe55aad14b84f04a5b0dd"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "紫岩九章章八句上寿张丞相  其八",
        "preface": "",
        "paragraphs": [
            "来朝伊何，筑隄于沙。",
            "对扬伊何，言宣其麻。",
            "明明天子，坐于正衙。",
            "徯公来归，相我邦家。"
        ],
        "notes": "",
        "id": "65dfb6c7b27db83d7711260ac5205999"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "紫岩九章章八句上寿张丞相  其九",
        "preface": "",
        "paragraphs": [
            "紫岩之松，在涧之沚。",
            "下有茯苓，兔丝蔓只。",
            "结为琥珀，深根固柢。",
            "愿公难老，受兹燕喜。"
        ],
        "notes": "",
        "id": "d25f84bfa0b7824e6b7368091dfae408"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "雒阳陈去非自符宝郎谪陈留酒官予时作丞澶渊旧僚友也有诗次韵",
        "preface": "",
        "paragraphs": [
            "寒水遶近郭，栖鸦蔽高原。",
            "映带幽人居，暝色起草根。",
            "衡门东南开，浊河日夜奔。",
            "所喜古堤月，初出烟江村。",
            "不入城市久，懒访亡与存。",
            "羡子了万事，坐以一气春。"
        ],
        "notes": "",
        "id": "a41844ca41b7a06869bb43c1493a98c3"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "丁未岁春过西湖宝藏寺作",
        "preface": "",
        "paragraphs": [
            "湖垠取微径，窈窕松门深。",
            "中有古佛屋，閴无人足音。",
            "春云带飞雨，冷色来苍岑。",
            "孰知戎马盛，但见藤萝阴。",
            "平生云卧想，正欲幽梦寻。",
            "不减避世士，契此太古心。"
        ],
        "notes": "",
        "id": "063c1dd158889ffaee59575fb4f28624"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "乙卯秋奉送王周士龙阁自贬所归鼎州太夫人侍下",
        "preface": "",
        "paragraphs": [
            "语离三秋风，念子万里客。",
            "我独忧患余，几为死生隔。",
            "相逢忽眼明，照影俱头白。",
            "兰若清夜长，连床话畴昔。",
            "如何功名心，一旦乃冰释。",
            "卖药真徉狂，穿云忘迁谪。",
            "不然蔬笋肠，宁无瘴烟色。",
            "良由火枣成，内景充尺宅。",
            "下视陋九州，槐安等称国。",
            "绝怜蛮触争，亦复弄兵革。",
            "乱来更多事，老去觉世窄。",
            "归欤桃花源，斑衣作儿剧。",
            "此乐人所稀，今我那能得。",
            "他时南山南，寄书北山北。"
        ],
        "notes": "",
        "id": "95de8cc2285f989a440556a656319cb1"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "奉和希道新句兼简祖颖漕使",
        "preface": "",
        "paragraphs": [
            "秋来乏隣酤，近事采涂说。",
            "愁多费陶写，户小辄败阙。",
            "谁能空隐忧，判饮最良策。",
            "两公俱世豪，风味夺佳节。",
            "手酿瓮中春，香浮玉丹色。",
            "相饷走鸱夷，芳辛真妙绝。",
            "共赋醉乡诗，销磨闲日月。",
            "颇闻锁娉婷，回风舞流雪。",
            "何妨出房栊，满引快关膈。",
            "此念想当然，清尊可虚设。",
            "我老留瓯闽，感时梦淮浙。",
            "公其招故人，亦记未归客。"
        ],
        "notes": "",
        "id": "d20b81720103ee3468f0528159ee2762"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "送舒希古",
        "preface": "",
        "paragraphs": [
            "老舒古君子，送客皆善类。",
            "觞行颇轩渠，一斗辄径醉。",
            "凉飔生白苹，落日照紫翠。",
            "骊驹虽在门，不下儿女泪。",
            "傥复逢湘累，更与问憔悴。"
        ],
        "notes": "",
        "id": "b62be577513bc8a297f0fa5c632e368f"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "过白彪访沈次律有感十六韵",
        "preface": "",
        "paragraphs": [
            "天骄毒中原，国势苦日削。",
            "一为虚声摇，颠沛几失脚。",
            "翠华栖海隅，此戯亦太虐。",
            "忽闻哀痛诏，迸泪向寥寞。",
            "何当速悔祸，四海安耕凿。",
            "乃者浙西帅，望风先即却。",
            "坐令临安城，开关犹白著。",
            "只今锋镝余，寃鬼号冥漠。",
            "赏罚二大柄，倒持示微弱。",
            "岂无英雄人，戴宋心未薄。",
            "有如沈使君，忠义等筹略。",
            "始终誓复仇，志愿久已确。",
            "浮家来水村，避乱畏矰缴。",
            "行矣收功名，远过麒麟阁。",
            "气投平生欢，事付今夕噱。",
            "吾衰世无用，鼓勇徒矍铄。"
        ],
        "notes": "",
        "id": "09fd01a73ff88e4fa380ac37c5dfc922"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "七月三日雨不止后一日作",
        "preface": "",
        "paragraphs": [
            "暝色复已夕，雨声全未疏。",
            "掩关颇嗜卧，篝灯空照书。",
            "点滴闻瓦沟，决溜鸣阶渠。",
            "试作华屋想，未减严城居。",
            "大江汹波浪，旷野风号呼。",
            "那知三家村，有此一腐儒。",
            "是身在宇宙，何适非蘧庐。",
            "陵谷傥迁变，楼观皆空虚。",
            "安心无秘法，绝念忘畏途。",
            "生死尚可处，此境固有余。"
        ],
        "notes": "",
        "id": "488b638d50b1302e5476615728eec745"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "题王岩起乐斋",
        "preface": "",
        "paragraphs": [
            "宦游适乐土，宴坐名乐斋。",
            "问君何独乐，胸中高崔嵬。",
            "轩裳傥来物，世途吁可哀。",
            "纷然鸡鹜争，陷穽成祸胎。",
            "不如寻蠹鱼，简编阅兴衰。",
            "万事付杯酒，百年俱劫灰。",
            "搘颐忽长啸，妙想从天回。",
            "人生行乐耳，勿为华发催。"
        ],
        "notes": "",
        "id": "1ed1579857e754fecb6e322aa88319b5"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "陪李仲辅昆仲宿惠山寺",
        "preface": "",
        "paragraphs": [
            "苍山崷崒中，殿古起野色。",
            "仰空象纬高，抚事戎马隔。",
            "三子俱人豪，语默有典则。",
            "安知今夕游，值此老宾客。",
            "危言惊鬼神，怀旧痛京国。",
            "寄书白帝城，问道屈原宅。",
            "三春闻竹枝，万里共凄恻。",
            "风来松柏悲，月落世界黑。",
            "相看炯不寐，袖手了无策。",
            "去去更酌泉，吾生易南北。"
        ],
        "notes": "",
        "id": "56e198116616b7e0b31066b2c90f7f21"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "和韵奉酬王原父集福山之什",
        "preface": "",
        "paragraphs": [
            "平生契所崇，晚得故人语。",
            "惊呼追曩游，世道今如许。",
            "中原鞠茂草，万里尽豺虎。",
            "天王巡江𣸣，对垒眺淮楚。",
            "未闻诛叛亡，快愤断腰膂。",
            "上复九庙讐，下宽四民苦。",
            "胸中有成奏，无路不容吐。",
            "天高云雾深，洒泣逃罪罟。",
            "朅来陪胜集，人物良可数。",
            "高氏父子贤，王甥兄弟窭。",
            "相过茶酒间，穷年简编处。",
            "丧乱共伤时，兴衰更怀古。",
            "假日聊销忧，信美非吾土。",
            "夜阑然薪归，被酒踏寒雨。",
            "买山结茅茨，我老竟何所。",
            "要当乔松根，白石仍同煮。"
        ],
        "notes": "",
        "id": "441d6a234d1b2d7b61863cc5ba919ed8"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "奉送真歇禅师往住阿育山兼简黄檗云峰诸老",
        "preface": "",
        "paragraphs": [
            "时流罕识真，特立取众忌。",
            "不有明眼人，谁止万口沸。",
            "古今冠盖场，毁誉固一致。",
            "胡为空门中，生灭亦滋炽。",
            "更怜晚学徒，遍参反谀媚。",
            "妄将宗派分，未必尽师志。",
            "要是鹰犬姿，乃出蛇鼠计。",
            "堂堂真歇师，的的示大意。",
            "所向古道场，衲子悉倾至。",
            "往年入吴闽，宴坐走檀施。",
            "继踵几尊宿，建立各超诣。",
            "南方祖令行，山川久增气。",
            "乃知群魔怖，不乐佛住世。",
            "休歇云卧庵，谤焰息氛翳。",
            "欻然天门开，黄纸书广利。",
            "万态复现前，颇似厌权势。",
            "去来初何心，缘感本自契。",
            "悯兹象众衰，愿力救深弊。",
            "维师法梁栋，世道贵相济。",
            "露风吹海云，瘴岭发岩桂。",
            "欲挽衣裓留，意已万里外。",
            "我老卜后期，夜话炯不寐。"
        ],
        "notes": "",
        "id": "b9fb153bc888b54a6f0d5d0cd5619ef5"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "送言上人往见径山老十四韵",
        "preface": "",
        "paragraphs": [
            "忽辞鼓山行，便作径山去。",
            "道人孤飞云，腰包咄嗟具。",
            "两边兄弟间，杨岐一条路。",
            "禅许众人参，院要大家住。",
            "无是亦无非，何喜复何怒。",
            "同粥鼓斋钟，等灯笼露柱。",
            "佛眼接竹庵，云门透圆悟。",
            "尔则有师承，心共成佛祖。",
            "可笑世上儿，妄念分毁誉。",
            "石火电光中，毕竟什么处。",
            "所得能几多，造业不知数。",
            "生死到头来，请问末后句。",
            "穷汉未必穷，富汉岂真富。",
            "入门相见时，此话莫错举。"
        ],
        "notes": "",
        "id": "93b82988792ad762288079f4ae1a8667"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "建炎感事",
        "preface": "",
        "paragraphs": [
            "乾坤忽震荡，土宇遂分裂。",
            "杀气西北来，遗毒成僭窃。",
            "议和其祸胎，割地亦覆辙。",
            "傥从种将军，用武寨再劫。",
            "不放匹马回，安得两宫说。",
            "巍巍开国初，真宰创鸿业。",
            "一统包八荒，受降临观阙。",
            "并州稍稽命，骈头亟膏钺。",
            "于今何势殊，天王狩明越。",
            "诸镇本藩翰，楚破阖城血。",
            "翠舆欲东巡，蹈海计愈切。",
            "诏下散百司，恩许保妻妾。",
            "瞻彼廉陛尊，孰与壮班列。",
            "肉食知谋身，未省肯死节。",
            "检校舆地图，宁复见施设。",
            "三吴素轻浮，伤弓更心折。",
            "四顾皆惊波，苍黄共呜咽。",
            "维兹艰危秋，贫士转疏拙。",
            "明年谷增贵，贤愚罔分别。",
            "何处置我家，患在建午月。",
            "故山盍早归，岂忧践霜雪。",
            "作意海边来，初非事干谒。",
            "责我卖屋金，流言尚为孽。",
            "汪公德甚大，游说情激烈。",
            "力救归装贫，一洗肝肺热。",
            "如公趋急难，正似古豪侠。",
            "行藏道甚明，亲养志先决。",
            "去矣茅三间，无问衣百结。",
            "他时期卜邻，此日尤惜别。",
            "请以兄事公，尺书未宜缀。"
        ],
        "notes": "",
        "id": "1f1328d573d736a37fd528059c1ed25f"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "奉同黄檗慧公秀峰昌公丁巳上元日访鼓山珪公游临沧亭为赋十四韵",
        "preface": "",
        "paragraphs": [
            "孤云乘天风，飞入海上山。",
            "松声发鼓吹，导我登层峦。",
            "平生烟霞想，政在岩壑间。",
            "及兹百事懒，作意三日闲。",
            "聊将烧灯夜，付与儿辈看。",
            "来陪老禅伯，杖履同跻攀。",
            "曲折几藓磴，竹引春斓斑。",
            "窦口咽细泉，崖腹鸣飞澜。",
            "足疲眼界远，语乐心地安。",
            "倒景射西崦，晃荡云海宽。",
            "十年戎马后，集此兰若难。",
            "未必支许游，能尽宾主欢。",
            "暝色到峰顶，月光散林端。",
            "摩挲忘归石，告以幽遐观。"
        ],
        "notes": "",
        "id": "90b0a72f639649e6234a5b3d862485d0"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "九月一日与王季夷酌别为赋十六韵",
        "preface": "",
        "paragraphs": [
            "黄鹄抟秋风，一举辄万里。",
            "飞鸣蓬蒿间，燕雀徒为尔。",
            "王郎志凌云，英妙良可喜。",
            "片言只字奇，采掇殊未已。",
            "乐从长者游，论事亦亹亹。",
            "知我中原时，早与大门齿。",
            "流落天南端，相过不相鄙。",
            "乃翁四男儿，君盖处其季。",
            "家世贤弟兄，自立要如是。",
            "古学傥有成，终身保无愧。",
            "陋哉斗筲人，惟见目前利。",
            "兹焉入三吴，索诗饯行李。",
            "何补仆马饥，聊复慰深意。",
            "可同洪乔书，尽付浙江水。",
            "今夕灯烛凉，便当茱菊醉。",
            "畏途重语离，瓶卧莫遽起。"
        ],
        "notes": "",
        "id": "a598669e36c8e46fec9ad696689a365d"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "访周元举菁山隐居",
        "preface": "",
        "paragraphs": [
            "胸次饱丘壑，乃觉轩裳轻。",
            "举世沈湎时，勇退公早醒。",
            "十年烟雨蓑，手种松杉成。",
            "苍根鬰寒雾，老色入户庭。",
            "栖心不争地，似欲毕此生。",
            "那知戎马际，亦使山房惊。",
            "四海方荡潏，积骸盈破城。",
            "公岂失策者，独留枯槁形。",
            "贼舟会稍远，请复安柴荆。",
            "暗泉杂夜雨，稚笋肥晨烹。",
            "起予归去来，故山今可行。",
            "胡为困羁旅，浩叹常吞声。"
        ],
        "notes": "",
        "id": "130673d92de2119fbebdf3484f53f180"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "次仲弥性所知陈丈大卿韵",
        "preface": "",
        "paragraphs": [
            "伏波晚岁思少游，万事过眼如云浮。",
            "我生不乐城市隘，受性但惬林泉幽。",
            "稍同臭味自投合，肯与流俗相对酬。",
            "旅怀久已乏佳趣，白日政觉多闲愁。",
            "舂容大篇忽旁及，气象楚泽涵新秋。",
            "律严虽许强续尾，韵险岂复能画筹。",
            "逍遥一舸白太傅，蹴踏五字韦苏州。",
            "主人频夸小鬟舞，劝客且听吴娃讴。",
            "从来谁数折巾郭，重到似是栽桃刘。",
            "梦入江湖渺春水，何如此念随轻鸥。"
        ],
        "notes": "",
        "id": "5feb8bfd8cf7401de2bcaf0eaea693bd"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "东平刘左车坎止春歌",
        "preface": "",
        "paragraphs": [
            "先朝相国今几家，我嗟夫子鬓已华。",
            "琼艘颇惯倒膏乳，老来手酿尊仍洼。",
            "百年弹指法界观，万事过眼天女花。",
            "聊学儿曹作春瓮，唤客取醉无等差。",
            "夜眠不觉体平粟，卯颊共眩朝蒸霞。",
            "养生妙处本无说，我辈岂解烧丹砂。",
            "糟床正可珠的皪，石鼎莫放声咿哑。",
            "东风遮幕雪埋屋，坎止斋中酒初熟。"
        ],
        "notes": "",
        "id": "959d3b4bc98b7ac0ad67c8ccc4d6676e"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "送高集中赴漳浦宰",
        "preface": "",
        "paragraphs": [
            "三年乌石僧房居，忍饥待次真臞儒。",
            "有意载酒问奇字，无事闭门抄异书。",
            "一行作吏去漳水，敛版趋廊参刺史。",
            "胸中豪气半销磨，稍觉风波生眼底。",
            "高郎高郎君莫嗔，举世未有如君贫。",
            "毁官不复谒时宰，老大甘为行路人。",
            "君今业已临民社，办取催科时下下。",
            "不然彭泽归去来，簿领笞榜何为哉。",
            "男儿策勋有时节，家世况自图云台。"
        ],
        "notes": "",
        "id": "a01d55b518ac07e21daa03a944bf381a"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "信中居仁叔正皆有诗访梅于城西而独未暇载酒分付老拙其敢不承",
        "preface": "",
        "paragraphs": [
            "关山往岁曾冰裂，跋马平坡千树雪。",
            "疏枝冷蕊最撩人，雪后生香微带月。",
            "醉中不数长短亭，狐裘拥鼻风前醒。",
            "十年丧乱岂记忆，一见新诗心目惊。",
            "平生公辈真豪友，意气相投共杯酒。",
            "祇今流落天南端，怅望中原莫回首。",
            "及身强健频看梅，此花到眼春光催。",
            "玉人风味正清绝，但欠雪月相徘徊。",
            "欲访城西寻醉语，竹篱茅舍知何许。",
            "携壶藉草傥不嗔，便与此花长作主。"
        ],
        "notes": "",
        "id": "4f39376494237b6f14d832a45ed0fe15"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "希道使君见遗古风谨次严韵",
        "preface": "",
        "paragraphs": [
            "君侯气挟飞仙骨，插脑伏犀高崒屼。",
            "荣枯过眼海一沤，出处何心兔三窟。",
            "养生得趣喜按摩，子夜不眠频叱咄。",
            "枕中玉函妙以微，肘后金精恍兮惚。",
            "我真蒲柳欲师承，刻画无盐恐唐突。",
            "似闻有意赠刀圭，倒卷逆流翻澥渤。",
            "世间万态古今同，政可忘言佯吃讷。",
            "杖藜未办饮菊潭，且看冥鸿秋灭没。"
        ],
        "notes": "",
        "id": "c91df029d81d72689d039d58a24d77e9"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "叶少蕴生朝",
        "preface": "",
        "paragraphs": [
            "先生早贵当天升，文章尔雅传六经。",
            "腹包万卷书纵横，玉堂草制群公惊。",
            "绣鞯绿发趋承明，意气已向沙堤行。",
            "出入四纪更宠荣，声华摩空鬰峥嵘。",
            "坐啸十郡历九卿，视公进退为重轻。",
            "圣神天子开延英，丞辖政地思仪型。",
            "中开香火祠殊庭，石林高卧忧苍生。",
            "五载筦钥司陪京，貔貅百万环屯营。",
            "大江千里依长城，控制勍敌坚其盟。",
            "诏书移镇来旆旌，山川草木知威名。",
            "潢池桴鼓令不鸣，尽归戏下息鬬争。",
            "维师鹰扬宇宙清，指顾号令驱风霆。",
            "小试擒纵孰敢撄，部曲爱戴如父兄。",
            "太阿龙泉发新硎，逆顺之势如建瓴。",
            "纶巾羽扇宽作程，韬略堂堂时俗评。",
            "乞师未用牛酒迎，胸次自有堂上兵。",
            "奸宄革面输忠诚，碧海不复鳄鲵腥。",
            "细数前辈存典刑，烂烂伴月唯长庚。",
            "岁时建巳岳降灵，三奇天运乙丙丁。",
            "良辰乐事非难并，香凝燕寝合鼓笙。",
            "舞翻流雪歌啭莺，儿孙遶膝奉兕觥。",
            "安舆彩服寿且宁，五福共应南极星。",
            "庞眉鹤骨超篯铿，清都绛阙吞蓬瀛。",
            "明年正拜居阿衡，炉锤造化推至诚。",
            "黼藻王度重丹青，云龙会遇真千龄。",
            "羲和日驭无亏盈，永佐火德辉炎精。"
        ],
        "notes": "",
        "id": "d678a87d363d3495d444b0ecce240c2c"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "赋漳南李几仲安斋诗",
        "preface": "",
        "paragraphs": [
            "羔豚蒸乳活脔牛，口腹造业夸炰羞。",
            "傥知晚食足当肉，一饱何苦多营求。",
            "先生睡美黑甜处，那闻钟鼓朝鸣楼。",
            "布衾竹枕自稳暖，此念灰冷百不忧。",
            "世间寝食乃日用，众生扰扰如蚍蜉。",
            "昔年我亦走南北，往反万里无停辀。",
            "胸中不作异乡县，有似坐阅十数州。",
            "云山浑如旧过眼，岁月不觉春已秋。",
            "宿君斋屋亦偶尔，更仆笑语久未休。",
            "夜阑各困且打睡，明日饥饱临时谋。"
        ],
        "notes": "",
        "id": "ddc5e857f575d1efd64b59bbd6238a4e"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "次韵奉酬楞伽室老人歌寄怀云门佛日兼简乾元老珪公并叙钟山二十年事可谓趁韵也",
        "preface": "",
        "paragraphs": [
            "云门道价倾缁白，一去如何经书尺。",
            "干竺宗旨超隐峰，客至不鸣斋后钟。",
            "杨岐儿孙真铁脊，二子等是僧中龙。",
            "平生我如拆韈线，老来要认本来面。",
            "忆昨二老初相知，竹炉拥衲清夜围。",
            "佛眼霜颅象懒瓒，圜悟辨口吞韩非。",
            "钟山往事无人识，我识二子因师得。",
            "楞伽一句作么生，请问同参俱本色。"
        ],
        "notes": "",
        "id": "ebe341f78fd329a7c2a735b3bfc8ab5f"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "赠庆绍上人",
        "preface": "",
        "paragraphs": [
            "上人久住湖外游，辛亥春陷孔彦舟。",
            "长沙城中就驱掠，七十七日遭拘留。",
            "眼看杀人等蝼蚁，剑血洗尽湘川流。",
            "张帆方离道林岸，鼓枻已过巴陵楼。",
            "兵缠妖气草木暗，火炽凶焰云烟愁。",
            "衣冠子女半同载，俛首悲泣犹惊羞。",
            "蒙冲颇谙大风浪，舴艋或挂长戈矛。",
            "两舷矢集闹如雨，势欲欹侧争先投。",
            "相牵浮湛状菱荇，乍坠出没真凫鸥。",
            "众生流浪几生死，爱河苦海何时休。",
            "曹成马友互屠灭，偶尔不杀老比丘。",
            "枯颅茁发虮虱满，得脱性命非人谋。",
            "孰知贼党亦方便，日供斋钵仍茶瓯。",
            "南归数年闭户卧，故山精舍松飕飕。",
            "灰心一切本梦幻，返照逆照无人牛。",
            "细听此语重叹息，群盗扫迹夫何忧。",
            "吾闽目前岂不乐，禾稻未获先麦秋。",
            "师来访我问居士，我若访师寻浄头。"
        ],
        "notes": "",
        "id": "05d404f5a2ee1c4b3850a09ed56afec1"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "西峡行",
        "preface": "",
        "paragraphs": [
            "西峡门东晚潮上，涛头驾风高数丈。",
            "绝江艇子更扬帆，风水相吞两岸壮。",
            "中流荡潏思虑深，欲济未竟愁夕阴。",
            "贾客胡商数航海，忍死射利诚何心。",
            "不如遵陆困舆皂，九折羊肠复相恼。",
            "下临湍濑千仞渊，胥靡轻生履危道。",
            "我曹过计常私忧，垂堂之戒宁自尤。",
            "经营一饱亦细事，世乱畏涂归罢休。",
            "少年新进真儿剧，浪喜功名不量力。",
            "杀身无补误朝廷，天下英雄古难得。"
        ],
        "notes": "",
        "id": "6a5fc84a3d23d2c7c85c220c98e19088"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "奉送李叔易博士被召赴行在所",
        "preface": "",
        "paragraphs": [
            "君尝手校舆地图，上下千载铅黄朱。",
            "斯人魁磊岂假此，愿见尅复东西都。",
            "胸中远略指诸掌，表里拄腹撑肠书。",
            "深知祸起取幽蓟，颇觉气王吞青徐。",
            "眼看僭伪忽亡灭，逆党未足劳诛锄。",
            "万方助顺事可卜，火运要是穹苍扶。",
            "兴衰拨乱戴真主，会扫氛祲开云衢。",
            "于今荆淮付诸将，控带川陜襟江湖。",
            "傥能倒用进筑法，更许世袭宏规模。",
            "两河境土不难办，狡寇胆落游魂孤。",
            "古今徒闻作戎首，中国礼义终如初。",
            "公家自有中兴相，雅意泰阶光六符。",
            "难兄难弟实间出，直欲并驾仍齐驱。",
            "承明入谒一见决，三迁故事登元枢。",
            "整顿乾坤赖公等，我病只合山林居。",
            "残年正尔甚易与，不过二顷邻一区。",
            "平生故人半廊庙，老僧何患无门徒。",
            "与君痛饮遽成别，努力强饭供时须。",
            "男儿富贵亦细事，否泰相反分贤愚。",
            "酒酣起舞莫作恶，行矣自爱千金躯。",
            "本朝再造旧基业，速拯涂炭疲氓苏。",
            "勿令毫发有遗恨，文章尔雅华国犹其余。"
        ],
        "notes": "",
        "id": "0f393614f953399384e0438ff48c136c"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "拜颜鲁公像",
        "preface": "",
        "paragraphs": [
            "吴兴祠堂祀百世，凛凛英姿有生意。",
            "坐令异代干没儿，莫敢徜徉来仰视。",
            "唐家纲纪日陵迟，僭窃相连益昌炽。",
            "我公人物第一流，皇天后土明忠义。",
            "屹然砥柱立颓波，未觉羊肠隳坦履。",
            "欲回希烈叛逆心，老夫但知朝觐礼。",
            "年垂八十位太师，平生所欠惟死耳。",
            "死重泰山古所难，杞鬼窃柄犹偷安。",
            "安知我公本不死，汝曹有知当骨寒。",
            "丰碑法书屋漏雨，政与丹青照千古。",
            "天遣神物常守护，要使乱臣贼子惧。"
        ],
        "notes": "",
        "id": "61fbb98466541a296f9b86ba46f947ab"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "祥符陵老许作先驰归闽因成伽陀赠别绍兴甲戌秋七月书于鹤林山",
        "preface": "",
        "paragraphs": [
            "无量劫来几相见，莫话南州与北县。",
            "居士向来业风吹，自合失却本来面。",
            "今年坐夏在鹤林，许我先驰海舟便。",
            "三山到日已秋深，且看山门骑佛殿。"
        ],
        "notes": "",
        "id": "e43b86ec4ecf9d3658c7346c54a35ef5"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "次韵唐彦猷所题顾野王祠与霍子孟庙对",
        "preface": "",
        "paragraphs": [
            "兰若黄门像，相望博陆居。",
            "衣冠尘亦暗，箫鼓祭全疏。",
            "草色侵荒迳，潮声过夕墟。",
            "遗风犹可想，吊古一觞余。"
        ],
        "notes": "",
        "id": "d79673654136d6cb23afba5ce574c5ab"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "过宿赵次张郊居二首  其一",
        "preface": "",
        "paragraphs": [
            "北客多流落，东村更寂寥。",
            "肯同清夜梦，不待故人招。",
            "月挂荒园竹，霜飞独木桥。",
            "听鸡休起舞，且共论天骄。"
        ],
        "notes": "",
        "id": "8acbd1997bb365fac863d85e3a54749e"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "过宿赵次张郊居二首  其二",
        "preface": "",
        "paragraphs": [
            "莫叹交游晚，相期岁月深。",
            "秋来初识面，老去要知心。",
            "灯火须更仆，杯盘取自斟。",
            "平生王霸术，袖手有微吟。"
        ],
        "notes": "",
        "id": "698e09a9be3c0854859bcc54448cea51"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "次韵奉和平叔亭林至日之什",
        "preface": "",
        "paragraphs": [
            "云物果何好，客愁今更新。",
            "坐来江月白，兴在雪篱春。",
            "我辈且同酌，公诗殊出尘。",
            "莫思淮海上，黑帜杂黄巾。"
        ],
        "notes": "",
        "id": "fc207c06375afd5fc4ee9181929b3741"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "花飞",
        "preface": "",
        "paragraphs": [
            "雨暗连兵气，花飞点客愁。",
            "寓居皆野寺，相过只扁舟。",
            "不作新塘去，还为后泖游。",
            "盘飧虽杞菊，得饱胜椎牛。"
        ],
        "notes": "",
        "id": "2ed0d9c5fb97daedb843e8f222d0e9db"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "送江子我归严陵",
        "preface": "",
        "paragraphs": [
            "久客惊秋晚，怀归更送君。",
            "乱来俱避地，老去惜离群。",
            "山阁杯浮菊，江城雁度云。",
            "行行经钓濑，时事不须闻。"
        ],
        "notes": "",
        "id": "20b7efcbf2cad75930ab1f5ef860d40b"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "乱后",
        "preface": "",
        "paragraphs": [
            "乱后今谁在，年来事可伤。",
            "云深怀故里，春老尚他乡。",
            "宁复论秦过，终当作楚狂。",
            "维舟短篱下，聊学捕鱼郎。"
        ],
        "notes": "",
        "id": "da97a5ce75f541395d5e8646638ab230"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "返正",
        "preface": "",
        "paragraphs": [
            "诸将争传檄，群凶尚阻兵。",
            "天旋黄屋正，日转赤墀明。",
            "丧乱多妖孽，经纶贵老成。",
            "鲸鲵终必戮，草木已知生。"
        ],
        "notes": "",
        "id": "638f8f21480713807790ef076db7f2dc"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "冬夜有怀柯田山人四首  其一",
        "preface": "",
        "paragraphs": [
            "闻说新居好，山樊卜筑深。",
            "药囊能济物，龟策少知音。",
            "四海忧黔首，中原尽绿林。",
            "直须期雪屋，夜棹去相寻。"
        ],
        "notes": "",
        "id": "ec50631c69412650f8978b7d4d4cbaf1"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "冬夜有怀柯田山人四首  其二",
        "preface": "",
        "paragraphs": [
            "坐阅干戈扰，输公已定居。",
            "生涯今易足，世态莫嗔渠。",
            "晷短全疏客，窗晴好对书。",
            "故山常入梦，何日到吾庐。"
        ],
        "notes": "",
        "id": "a93e17e3661c5026448660f8dcc3cdaa"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "冬夜有怀柯田山人四首  其三",
        "preface": "",
        "paragraphs": [
            "客里了无况，乱来何止贫。",
            "淹留频换岁，老大更思亲。",
            "泥饮思田父，供粮乏故人。",
            "自怜归未得，不是白头新。"
        ],
        "notes": "",
        "id": "a24825192f4659c6fa1fa04902da075a"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "冬夜有怀柯田山人四首  其四",
        "preface": "",
        "paragraphs": [
            "雅欲赋招隐，何堪吊战场。",
            "独看星错落，久立夜苍茫。",
            "羽檄来东越，风烟隔下塘。",
            "安闲随处有，冠盖莫相望。"
        ],
        "notes": "",
        "id": "ff9736c76db26344a541a98505fcb068"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "登垂虹亭二首  其一",
        "preface": "",
        "paragraphs": [
            "一别三吴地，重来二十年。",
            "疮痍兵火后，花石稻粱先。",
            "山暗松江雨，波吞震泽天。",
            "扁舟莫浪发，蛟鳄正垂涎。"
        ],
        "notes": "",
        "id": "0260270830353e23bb9ab958d0e5df18"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "登垂虹亭二首  其二",
        "preface": "",
        "paragraphs": [
            "熠熠流萤火，垂垂倒饮虹。",
            "行云吞皎月，飞电扫长空。",
            "壮观江边雨，醒人水上风。",
            "须臾风雨过，万事笑谈中。"
        ],
        "notes": "",
        "id": "7d23fa5ff4978f9aa036f3081cdef216"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "送赵公远往建康",
        "preface": "",
        "paragraphs": [
            "王孙朝谒去，功业叹流年。",
            "强项今三已，栖迟未九迁。",
            "笑谈曾击贼，谋畧合临边。",
            "秋雨长干路，归时且著鞭。"
        ],
        "notes": "",
        "id": "3ac499d40f238c68fcb6cbd04e625810"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "偶成寄友人",
        "preface": "",
        "paragraphs": [
            "万里天南客，三年日至归。",
            "群阴虽久否，吾道岂终微。",
            "顾我民称逸，如君遁正肥。",
            "鲸鱼波浪稳，云翼有时飞。"
        ],
        "notes": "",
        "id": "81fe134764b33068f7b5c000f16dba5b"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "感事四首丙午冬淮上作  其一",
        "preface": "",
        "paragraphs": [
            "国步何多难，天骄据孟津。",
            "焦劳唯圣主，游说尽奸臣。",
            "再造今谁力，重围忌太频。",
            "风吹迁客泪，为洒属车尘。"
        ],
        "notes": "",
        "id": "90557f46a37ef92c233e286af9973bc8"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "感事四首丙午冬淮上作  其二",
        "preface": "",
        "paragraphs": [
            "血洒三城渡，心寒粘罕兵。",
            "洛师闻已破，陵邑得无惊。",
            "愤切吞妖孽，悲凉托圣明。",
            "本朝仁泽厚，会复见承平。"
        ],
        "notes": "",
        "id": "f3c2d8b579943f2abc701f121007ba42"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "感事四首丙午冬淮上作  其三",
        "preface": "",
        "paragraphs": [
            "贼马环京洛，朝廷尚议和。",
            "伤心闻徇地，痛恨竞投戈。",
            "始望全三镇，谁谋弃两河。",
            "群凶未葅醢，吾合老江波。"
        ],
        "notes": "",
        "id": "b2395cfc4aae9596c979c902df4b0d8d"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "感事四首丙午冬淮上作  其四",
        "preface": "",
        "paragraphs": [
            "肉食贪谋己，几成国与人。",
            "珠旒轻遗贼，玉册忍称臣。",
            "四海皆流涕，三军盍奋身。",
            "不堪宗社辱，一战靖边尘。"
        ],
        "notes": "",
        "id": "b2f3b19c0d1106d673810a6f756a376c"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "丙午春京城围解口号",
        "preface": "",
        "paragraphs": [
            "戎马来何速，春壕绿自深。",
            "要知龙虎踞，不受犬羊侵。",
            "九庙安全日，三军死守心。",
            "傥为襄汉幸，按堵见于今。"
        ],
        "notes": "",
        "id": "40824d84d34de2bc0d3fd4375bd006ba"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "漫兴",
        "preface": "",
        "paragraphs": [
            "老答书题懒，贫营口腹忙。",
            "未能忘壮志，讵肯变刚肠。",
            "晷短催寒急，灯明伴漏长。",
            "床头褚衾在，不怕满檐霜。"
        ],
        "notes": "",
        "id": "8a189053d6b514d952e79801527e0ea6"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "奉送富修仲赴南昌尉",
        "preface": "",
        "paragraphs": [
            "吏道虽余事，人情要饱谙。",
            "家风端自守，句法有同参。",
            "南浦翻云浪，西山滴翠岚。",
            "折腰与趋走，政恐未能堪。"
        ],
        "notes": "",
        "id": "92292be9d05197e7bc787c5c580c9463"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "夜宿宗公丈室求诗甚勤为赋五字",
        "preface": "",
        "paragraphs": [
            "林表登层阁，秋声隐暮钟。",
            "鸦归苦竹寺，雨暗乱云峰。",
            "屡乞留新句，重来访旧踪。",
            "松门罕车马，似喜老夫逢。"
        ],
        "notes": "",
        "id": "358ff149690bce2ec93d7381f805c3e1"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "范才元参议求酒于延平使君邀予同赋谨次其韵",
        "preface": "",
        "paragraphs": [
            "桑落冷𥬠玉，菊篱霜著天。",
            "飘零河朔饮，怅望竹林贤。",
            "乌有防前辙，青州贵下田。",
            "使君能遣骑，端为唤鱼船。"
        ],
        "notes": "",
        "id": "4f605f98393316649fbf7f68040033bc"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "次韵晁伯南饮董彦达官舍心远堂",
        "preface": "",
        "paragraphs": [
            "今夕知何夕，真成累十觞。",
            "炉薰飘月影，蜜炬剪花香。",
            "政懒还诗债，无从发酒狂。",
            "故人怜久客，舞袖要须长。"
        ],
        "notes": "",
        "id": "9f67d1d94c26b96c636884fa6d08a4fb"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "喜钱申伯病起二首  其一",
        "preface": "",
        "paragraphs": [
            "一室维摩老，长年法喜游。",
            "苦心翻贝叶，痴坐写蝇头。",
            "可是文园病，何堪杞国忧。",
            "我知公健在，骨相合封侯。"
        ],
        "notes": "",
        "id": "5ea06a06f575712ac65fcc500c0fbb8a"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "喜钱申伯病起二首  其二",
        "preface": "",
        "paragraphs": [
            "花飞伤宿雨，山润照清晨。",
            "念子经时卧，嗟予一味贫。",
            "稍闻疏药饵，遐想整衣巾。",
            "何日扶藜出，相陪醉晚春。"
        ],
        "notes": "",
        "id": "300db884db04841988438a65e75026cd"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "叔易自三归吴同赴竹庵荔子之集二首  其一",
        "preface": "",
        "paragraphs": [
            "惜别梅花雨，来归荔子秋。",
            "江帆成昨梦，云峤忽重游。",
            "共喜身长健，宁论客久愁。",
            "殷勤老居士，更为宝峰留。"
        ],
        "notes": "",
        "id": "88c8f48f4521a2e25e5b5b2ecfd0d08b"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "叔易自三归吴同赴竹庵荔子之集二首  其二",
        "preface": "",
        "paragraphs": [
            "客去云俱散，山空月正圆。",
            "不参藤树句，自透竹庵禅。",
            "骨法凌烟像，家声鼓瑟篇。",
            "直须陪叔季，急佐中兴年。"
        ],
        "notes": "",
        "id": "9481e4391f96593d226e3c0f2e608f62"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "寄钱申伯二首  其一",
        "preface": "",
        "paragraphs": [
            "子去客昭武，今侬怀旧游。",
            "青山浑在眼，白发暗添头。",
            "旅食今安好，归程傥滞留。",
            "溪边因野步，试觅水明楼。"
        ],
        "notes": "",
        "id": "32e90bc29dd380515b5399236842f142"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "寄钱申伯二首  其二",
        "preface": "",
        "paragraphs": [
            "一点照今古，胸中殊了然。",
            "不妨为漫吏，可但号臞仙。",
            "丹荔盟犹在，凝香句未传。",
            "秋风稍凉冷，速办下滩船。"
        ],
        "notes": "",
        "id": "20b0df8d3758ee3fab47410a0ebe0041"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "真歇老人退居东庵予过雪峰特访之为留再宿仍赋两诗  其一",
        "preface": "",
        "paragraphs": [
            "云卧孤峰顶，斋余闭户眠。",
            "时容龙象众，来说葛藤禅。",
            "此日输真歇，平生最信缘。",
            "从渠魔起谤，把火漫烧天。"
        ],
        "notes": "",
        "id": "51b2aae8abd17ec80ea5ddd397aeeb66"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "真歇老人退居东庵予过雪峰特访之为留再宿仍赋两诗  其二",
        "preface": "",
        "paragraphs": [
            "山月转松影，涧泉鸣夜窗。",
            "清谈虎溪远，痴坐鹿门庞。",
            "敌国终亡灭，边城合受降。",
            "晨钟发秋思，同梦绕三江。"
        ],
        "notes": "",
        "id": "4fafdbcb1a1a1b582aab52a90e4617ff"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "解嘲示真歇老人二首  其一",
        "preface": "",
        "paragraphs": [
            "不作市朝梦，生憎城郭居。",
            "前身真衲子，妄念入儒书。",
            "丘壑无疑老，轩裳久已疏。",
            "世人多大屋，争笑卖吾庐。"
        ],
        "notes": "",
        "id": "c2eabd98cb67f3de19b46fb2f3bb5895"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "解嘲示真歇老人二首  其二",
        "preface": "",
        "paragraphs": [
            "毁誉何时了，鸡虫事可知。",
            "不妨遭点检，好在莫相疑。",
            "高爵非吾性，奇勋任尔为。",
            "道人元具眼，批判亦慈悲。"
        ],
        "notes": "",
        "id": "152a3a182a3706c4f638e63063e89e36"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "申伯有行色会宿东禅次元韵",
        "preface": "",
        "paragraphs": [
            "真成风雨夜，精舍对床眠。",
            "去住非无数，行藏莫问天。",
            "十年濒瘴海，一棹破春烟。",
            "君自足归兴，不妨啼杜鹃。"
        ],
        "notes": "",
        "id": "65700373a88a694d7eb6db916e8867ea"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "次折枢留题雪峰韵",
        "preface": "",
        "paragraphs": [
            "轩冕本无意，烟霞如有期。",
            "故人容野老，胜践见新诗。",
            "谁办兼忘世，公当急济时。",
            "春归仍送别，好在出山迟。"
        ],
        "notes": "",
        "id": "6e38828c4f238171e798b43361d1b01f"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "次韵范才元中秋不见月",
        "preface": "",
        "paragraphs": [
            "不见中秋月，长吟五字城。",
            "浮云有底急，清影可怜生。",
            "残夜四更句，故人千里情。",
            "与君同怅望，天上自分明。"
        ],
        "notes": "",
        "id": "aa8c2cf93888698e83fc8d733290fa1f"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "次吕居仁见寄韵",
        "preface": "",
        "paragraphs": [
            "老去犹为客，谁人念退居。",
            "相望千里路，赖有数行书。",
            "白晒犹堪寄，乌牛政忆渠。",
            "何时闻枉驾，竹里唤行厨。"
        ],
        "notes": "",
        "id": "3c5b02f7803fbb7b5ea19713b3d8ea61"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "次韵刘希颜感怀二首  其一",
        "preface": "",
        "paragraphs": [
            "春光垂老日，北骑欲归时。",
            "王气如三捷，懽声定四驰。",
            "山河还旧贯，草木有余悲。",
            "拟颂中兴业，孤忠只自知。"
        ],
        "notes": "",
        "id": "f0bad067053e1efa6006008e467f0f1a"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "次韵刘希颜感怀二首  其二",
        "preface": "",
        "paragraphs": [
            "避谤疏毛颖，推愁赖索郎。",
            "坐来春漏促，梦去畏途长。",
            "故国书题冷，新诗齿颊香。",
            "湖山虽好在，岁月已相忘。"
        ],
        "notes": "",
        "id": "532b719f2b4d3c8933e2a4c97b79059f"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "郭从范示及张安国诸公酬唱辄次严韵",
        "preface": "",
        "paragraphs": [
            "登楼乘暇日，唤客共浇愁。",
            "春去花犹发，阴浓雨未休。",
            "和诗真冷澹，得句总风流。",
            "能遣西邻老，殊无陋巷忧。"
        ],
        "notes": "",
        "id": "98c30a7d05a3aecd5a8b1182f561ced4"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "上张丞相十首  其一",
        "preface": "",
        "paragraphs": [
            "闽粤诸侯地，春风尽去思。",
            "三年歌德政，万户绘生祠。",
            "位极聊方伯，谋深必帝师。",
            "待公安社稷，四海被恩私。"
        ],
        "notes": "",
        "id": "b1a2cc248990d22e7389be026b6bab22"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "上张丞相十首  其二",
        "preface": "",
        "paragraphs": [
            "广汉家山远，临川道路旁。",
            "安舆怀故垒，同气听甘棠。",
            "雪后风烟润，春归草木香。",
            "丹心驰魏阙，梦想万年觞。"
        ],
        "notes": "",
        "id": "0916bf1e492de64361c76263f9230dc7"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "上张丞相十首  其三",
        "preface": "",
        "paragraphs": [
            "活国勋奇甚，平戎志未衰。",
            "肯从时论屈，自许世人知。",
            "豹尾遥临镇，蝉冠暂祝厘。",
            "天将擒颉利，露布舍公谁。"
        ],
        "notes": "",
        "id": "a9ab9dc8ecc31660b3a7942251a596cb"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "上张丞相十首  其四",
        "preface": "",
        "paragraphs": [
            "百六古今有，两宫开辟无。",
            "兴师诚刷耻，奋袂竞捐躯。",
            "必挟三灵助，能令万国孚。",
            "九宫驱六甲，何患五单于。"
        ],
        "notes": "",
        "id": "934fb3f4cab9ad910149f0145187d07d"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "上张丞相十首  其五",
        "preface": "",
        "paragraphs": [
            "蠢尔天骄子，中原祸太深。",
            "野心殊叵测，内地任频侵。",
            "日昃那常晦，阳生自剥阴。",
            "德光非不僭，终识杀狐林。"
        ],
        "notes": "",
        "id": "0efb12b5c185a815c0857c22976d0bc1"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "上张丞相十首  其六",
        "preface": "",
        "paragraphs": [
            "国士多孤愤，君侯特长雄。",
            "玉墀曾复辟，铁券会论功。",
            "宇宙尊文物，华夷界土风。",
            "力扶炎运正，此意合苍穹。"
        ],
        "notes": "",
        "id": "d17d5f21dfa368fda673fe0158bf57ff"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "上张丞相十首  其七",
        "preface": "",
        "paragraphs": [
            "衮绣春秋富，旗常事业新。",
            "三迁推孟母，一德表商臣。",
            "任重能知止，功成合保身。",
            "傥容陪几杖，同访赤松人。"
        ],
        "notes": "",
        "id": "18a7cb7cfcb23cb3cc7c8f71aa26dd60"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "上张丞相十首  其八",
        "preface": "",
        "paragraphs": [
            "贱子居闾里，明公总帅权。",
            "姓名谁比数，礼遇每周旋。",
            "老去无三窟，闲中有二天。",
            "知音何日报，愿见中兴年。"
        ],
        "notes": "",
        "id": "8c36f0690f961ccee095a3719d6bc311"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "上张丞相十首  其九",
        "preface": "",
        "paragraphs": [
            "罪放丙午末，归来辛亥初。",
            "不谈天下事，犹诵古人书。",
            "利病明诸掌，危疑儆后车。",
            "他时果无悔，载籍定欺予。"
        ],
        "notes": "",
        "id": "33a677019330771c4ab586acb1ef63d8"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "上张丞相十首  其一〇",
        "preface": "",
        "paragraphs": [
            "簪绂久已弃，行装今甚疲。",
            "买山如畧办，毕娶更奚为。",
            "小筑开三径，躬耕趁一犁。",
            "赖公霖雨手，忍赋语离诗。"
        ],
        "notes": "",
        "id": "930b3abc93fbb9087dd7ca3ede747e67"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "送李文中主簿受代归庭闱",
        "preface": "",
        "paragraphs": [
            "豹隐犹遮雾，鸾栖遂及瓜。",
            "绿林方在境，彩服径还家。",
            "世路久来险，人情何用嗟。",
            "胸中自丘壑，乐处是生涯。"
        ],
        "notes": "",
        "id": "71e85ea115b6c8eb65a5ac9793d1d050"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "戊辰春二月晦日同栖鸾子送所亲过宝积题壁间",
        "preface": "",
        "paragraphs": [
            "春江因送客，云峤更登临。",
            "精舍经行地，征人去住心。",
            "猿啼清梦断，花落晓窗阴。",
            "胜践成三宿，俱来此意深。"
        ],
        "notes": "",
        "id": "5df53200b10be64f4a29ea30fa6c1462"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "代上张丞相生朝四首  其一",
        "preface": "",
        "paragraphs": [
            "上相生坤位，中兴运泰开。",
            "德威加异域，文武属全才。",
            "南极星躔焕，东方骑气来。",
            "下车逢诞日，喜色照樽罍。"
        ],
        "notes": "",
        "id": "b0a6612c044caf44f86e88913df651a0"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "代上张丞相生朝四首  其二",
        "preface": "",
        "paragraphs": [
            "奇勋施社稷，万世许忠嘉。",
            "宾日扶神器，回天坐正衙。",
            "貂蝉峨上衮，鞀鼓拥高牙。",
            "暂屈临闽粤，重闻降白麻。"
        ],
        "notes": "",
        "id": "d473a09ddc4db3280cd9babf1c8c1649"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "代上张丞相生朝四首  其三",
        "preface": "",
        "paragraphs": [
            "坤维标厚载，任重出宗臣。",
            "眉宇如虹气，仪形似玉人。",
            "中兴真有相，命世必逢辰。",
            "霖雨聊均逸，余波润七闽。"
        ],
        "notes": "",
        "id": "8cf2fb993d15ef3e8c36248c343e68d6"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "代上张丞相生朝四首  其四",
        "preface": "",
        "paragraphs": [
            "将相兼文武，谦光接下僚。",
            "舆情争快覩，善颂适生朝。",
            "勋业当兴宋，谋猷永佐尧。",
            "千秋迎寿母，忠孝称金貂。"
        ],
        "notes": "",
        "id": "9570e25dc9a260745e296f9c933d0d12"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "李丞相纲生朝三首  其一",
        "preface": "",
        "paragraphs": [
            "炎景生贤佐，三朝火王时。",
            "德威虽敌畏，忠荩只天知。",
            "安国惊何久，收功会有期。",
            "他年调鼎地，黄发属公师。"
        ],
        "notes": "",
        "id": "ced9fb76abe9de4cedc9f44c84caa332"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "李丞相纲生朝三首  其二",
        "preface": "",
        "paragraphs": [
            "戡乱登廊庙，群公数靖康。",
            "一身轻去就，百口恃安强。",
            "天意非难见，人情漫自凉。",
            "殷勤酌周斗，矍铄更鹰扬。"
        ],
        "notes": "",
        "id": "7f87db8013428c765b1a5b3754ddb867"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "李丞相纲生朝三首  其三",
        "preface": "",
        "paragraphs": [
            "希世推英伟，行藏孰是非。",
            "横流曾砥柱，袖手且深衣。",
            "槐影摇黄合，星躔焕紫微。",
            "山林愚已老，衮绣看公归。"
        ],
        "notes": "",
        "id": "80f2268b589737ef93a4589c44cf8a84"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "挽少师相国李公  其一",
        "preface": "",
        "paragraphs": [
            "望表公师位，身兼将相权。",
            "三朝更出入，一德奉周旋。",
            "盍为苍生起，曾扶大厦颠。",
            "何知老宾客，拥篲扫新阡。"
        ],
        "notes": "",
        "id": "094a057bed12e083d798bd9f19583e6c"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "挽少师相国李公  其二",
        "preface": "",
        "paragraphs": [
            "往在东都日，伤心丙午年。",
            "不从三镇割，安得两宫迁。",
            "抗议行营上，排奸御榻前。",
            "英风成昨梦，遗恨落穷边。"
        ],
        "notes": "",
        "id": "ad92e4fa073b43febbea7ac1435c35e3"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "挽少师相国李公  其三",
        "preface": "",
        "paragraphs": [
            "城守麾强弩，诸班果翕然。",
            "云梯攻正急，雨箭勇争先。",
            "中夜飞雷砲，平明破火船。",
            "如公真徇国，绘像冠凌烟。"
        ],
        "notes": "",
        "id": "8c44ae54c69f8c076c7910f3d2ebf1ac"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "挽少师相国李公  其四",
        "preface": "",
        "paragraphs": [
            "壮志深忧国，丹心笃爱君。",
            "谤书兴众枉，谏疏在奇勋。",
            "风咽梁谿水，山悲湛岘云。",
            "空余双舞鹤，鼓吹不堪闻。"
        ],
        "notes": "",
        "id": "d4ecc1e49ad2b848968797fb64037595"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "挽少师相国李公  其五",
        "preface": "",
        "paragraphs": [
            "泪尽西州路，碑留岘首名。",
            "买山缘荔子，为圃养黄精。",
            "所至登临地，犹疑步履声。",
            "堂堂真汉相，天忍閟佳城。"
        ],
        "notes": "",
        "id": "8651855f9a4da35e2eaee2b0a6b8470c"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "挽寺丞许子如",
        "preface": "",
        "paragraphs": [
            "盛世黄门嗣，轻裘绿发时。",
            "伤心来故里，刮膜访良医。",
            "春雨铭旌暗，东郊薤露悲。",
            "人生得意早，遗恨在孤嫠。"
        ],
        "notes": "",
        "id": "1ac36ad20d3998e6a82b8c4879bba946"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "挽梦锡机宜寺簿  其一",
        "preface": "",
        "paragraphs": [
            "零落梁溪客，何堪郑子悲。",
            "闭门专学易，拥鼻爱哦诗。",
            "臭味方投合，行藏罕遇知。",
            "他年乡饮酒，扬觯相威仪。"
        ],
        "notes": "",
        "id": "de67b4a19c5dcee50e6da2a361200187"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "挽梦锡机宜寺簿  其二",
        "preface": "",
        "paragraphs": [
            "太府坚辞掾，平阳顷著功。",
            "清贫名教乐，静退昔贤风。",
            "俛首稠人里，甘心正论中。",
            "胡然成鬼录，骨相本三公。"
        ],
        "notes": "",
        "id": "4574addb81d76911d0a5bed8d0ab2e58"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "挽梦锡机宜寺簿  其三",
        "preface": "",
        "paragraphs": [
            "问疾方旬浃，殊惊不起传。",
            "所钦期异日，何意遽终天。",
            "图籍嗟空富，生涯众漫怜。",
            "保家宜有后，一角傥称贤。"
        ],
        "notes": "",
        "id": "646218bdf9dad634400e1d48511f1f7f"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "挽林天和  其一",
        "preface": "",
        "paragraphs": [
            "叹息宜春守，抽簪未乱归。",
            "不应徒告老，要是久知几。",
            "筑室聊遮雨，耘田止疗饥。",
            "杜门何悔吝，牖下敛朝衣。"
        ],
        "notes": "",
        "id": "2f11f1065610d23257870a15926faa4b"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "挽林天和  其二",
        "preface": "",
        "paragraphs": [
            "行配古君子，齿尊乡丈人。",
            "傥来名位晚，长往诔文新。",
            "薤露空悲腊，刍灵不见春。",
            "诸郎无过毁，寿考没元身。"
        ],
        "notes": "",
        "id": "e52e69c7ecc29425af536c90a78df392"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "挽李仲辅三首  其一",
        "preface": "",
        "paragraphs": [
            "画省何心入，轺车随分行。",
            "急难频太息，交友旧驰声。",
            "素月堕江影，白鸡悲夜鸣。",
            "绣衣无复出，部曲把铭旌。"
        ],
        "notes": "",
        "id": "d0dd42bd63645bd1abfb05f72dbaff87"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "挽李仲辅三首  其二",
        "preface": "",
        "paragraphs": [
            "貌古期惊世，心夷合享年。",
            "交游称长者，风味配先贤。",
            "雁序飘零地，龙门寂寞边。",
            "不知谁作诔，著意翠珉镌。"
        ],
        "notes": "",
        "id": "71ac32f9a0fbcb49f73cacb8eb423211"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "挽李仲辅三首  其三",
        "preface": "",
        "paragraphs": [
            "人生真寄尔，天问竟悠哉。",
            "三载重凶衅，一门皆异材。",
            "尚疑书未报，遽有讣先来。",
            "泪尽余青血，秋风万壑哀。"
        ],
        "notes": "",
        "id": "815858ae329aee2a538eba1a458dd090"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "彭德器北堂太夫人挽诗",
        "preface": "",
        "paragraphs": [
            "早岁嫠居久，儒家守志贫。",
            "白头躬祭祀，老眼喜缝纫。",
            "哭妇无遗恨，怜孙不忍嗔。",
            "一朝违孝养，力疾叫苍旻。"
        ],
        "notes": "",
        "id": "9986d74c87114ac2353bda2e60c73272"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "刘建州母夫人难氏挽章",
        "preface": "",
        "paragraphs": [
            "慈颜推寿相，懿范在吾乡。",
            "不待黄堂养，空遗紫诰藏。",
            "板舆悲骑省，鹤客吊龙骧。",
            "风卷铭旌去，松冈閟夜长。"
        ],
        "notes": "",
        "id": "4ac9e7c301822c1db525b664af604f76"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "李丞相生朝",
        "preface": "",
        "paragraphs": [
            "柱史生周室，仙源谱系崇。",
            "储星昭昴宿，降岳表神嵩。",
            "间气凭家世，宗臣挺祖风。",
            "梦求终作楫，猎卜果非熊。",
            "感遇云龙会，恩深雨露丰。",
            "折冲渊圣日，辉赫靖康功。",
            "社稷欹倾际，乾坤震荡中。",
            "力扶神器正，坚守帝都雄。",
            "割地争三镇，回天定两宫。",
            "壮图期敉难，大节耻和戎。",
            "去国孤舟远，忧时百雉空。",
            "建炎欣翊戴，鸿庆袭光融。",
            "相印机衡重，兵权号令通。",
            "安危繄礼貌，进退肯雷同。",
            "巨屏频循抚，真祠示眷蒙。",
            "欢声逢谷旦，善颂达苍穹。",
            "弼亮需元老，平章合上公。",
            "五行推有本，六甲混无穷。",
            "再造邦基固，中兴大运隆。",
            "保民跻寿域，千载简宸衷。"
        ],
        "notes": "",
        "id": "a022244c3addb6cfd28bf5a84d914165"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "张丞相生朝二十韵",
        "preface": "",
        "paragraphs": [
            "凤历推炎德，宗臣系重轻。",
            "神开丹扆梦，人向紫岩生。",
            "昴宿秋旻迥，坤维玉露清。",
            "风云符感遇，草木畏威名。",
            "不有三灵助，宁无四海惊。",
            "大江元帝渡，细柳亚夫营。",
            "劲气吞妖孽，深谋厉甲兵。",
            "天旋黄屋正，日转赤墀明。",
            "茅土宜班数，山河旧著盟。",
            "济时登衮职，命世属阿衡。",
            "社稷扶持了，乾坤整顿成。",
            "勋庸多部曲，陶冶遍公卿。",
            "牙帐罗旌棨，萱堂合鼓笙。",
            "诞辰尊寿母，善颂及难兄。",
            "庆积基墉固，源长福禄并。",
            "欲知貂珥贵，倍觉彩衣荣。",
            "象阙锋车召，沙堤相印迎。",
            "指麾烽燧静，翊戴泰阶平。",
            "老鹤三千岁，飞鹏九万程。",
            "百川浮巨斝，快饮吸长鲸。"
        ],
        "notes": "",
        "id": "13bfdbab1beae85b59b71b2e730b516e"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "次韵送友人过山阴郡时夜别于舟中",
        "preface": "",
        "paragraphs": [
            "草草杯盘灿烛光，故人相对水云乡。",
            "涛江君去访秦望，丘壑我归为楚狂。",
            "活国未逢三折臂，忧时空转九回肠。",
            "绝怜明发成南北，梦寐全无夜太长。"
        ],
        "notes": "",
        "id": "795b1360cbc8f94957d426e08a1a51a6"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "喜王性之见过千金村",
        "preface": "",
        "paragraphs": [
            "春来书劄已西东，喜复相逢乱世中。",
            "万事变更唯舌在，三年流落转涂穷。",
            "云收野寺侵廊水，月挂孤帆送客风。",
            "剩欲留君明日住，夜阑难得一樽同。"
        ],
        "notes": "",
        "id": "3574740c0192f2b33a5ba890598b26e9"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "次江子我迁居韵",
        "preface": "",
        "paragraphs": [
            "平生自省宜三黜，老去何心望九迁。",
            "避地湖山聊复尔，脱身兵火想当然。",
            "浮家泛宅非无计，坎止流行本信缘。",
            "犹恐惊涛翻四海，直须化鹤作飞仙。"
        ],
        "notes": "",
        "id": "87d0ef9c8c4b0d118737ea4cb05468aa"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "次赵次张见遗之什韵",
        "preface": "",
        "paragraphs": [
            "海边游子日思归，新句劳君更置规。",
            "莫问人间多贝锦，正如天上有参旗。",
            "寄书只欲凭黄耳，去路谁能畏赤眉。",
            "定与故巢猿鹤老，此生无愧北山移。"
        ],
        "notes": "",
        "id": "f979cded73eb7e5af24df1d599f0256e"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "过云间黄用和新圃",
        "preface": "",
        "paragraphs": [
            "缭池剩欲开花径，傍舍先须作草堂。",
            "雨后不妨频检校，客来留得共徜徉。",
            "故园怪我归何晚，避地输君乐未央。",
            "待得功成方卜筑，岂如强健享风光。"
        ],
        "notes": "",
        "id": "da1f1897938b991746ffdd92ca1bd9ba"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "兰溪舟中寄苏粹中",
        "preface": "",
        "paragraphs": [
            "气吞万里境中事，心老经年江上行。",
            "三径已荒无蚁梦，一钱不直有鸥盟。",
            "云收远嶂晚风熟，浪打寒滩春水生。",
            "鸿雁北飞知我意，为传诗句濮阳城。"
        ],
        "notes": "",
        "id": "ad74f5291c2457aadb7d11a042098319"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "别绶老",
        "preface": "",
        "paragraphs": [
            "无端流落迫残年，三十南山访老禅。",
            "未契安心了难觅，不如同世且随缘。",
            "频移竹几负寒日，旋拾松梢炊晚烟。",
            "珍重孤云出山去，东西南北一青天。"
        ],
        "notes": "",
        "id": "a65434ffe6771a17c4415d4baded2e63"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "次江子我闻角韵",
        "preface": "",
        "paragraphs": [
            "夫差故国萦寒水，铁马南来忽振缨。",
            "城上昏鸦争接翅，舟中逐客谨逃名。",
            "胡笳怨处风微起，浊酒醒时梦易惊。",
            "飘泊似闻山寺近，真成夜半听钟声。"
        ],
        "notes": "",
        "id": "b80371b275dc51156a31703e07b59df8"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "次韵奉呈公泽处士",
        "preface": "",
        "paragraphs": [
            "屏迹苕溪少往还，时危尤觉故人欢。",
            "相期腊尽屠苏酒，速享春来苜蓿盘。",
            "雪夜剧谈金贼入，风江绝叹铁衣寒。",
            "何年天上旄头落，并灭穹庐旧契丹。"
        ],
        "notes": "",
        "id": "3dc73828d083361c86a112b999f2b7bd"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "次友人寒食书怀韵二首  其一",
        "preface": "",
        "paragraphs": [
            "往昔升平客大梁，新烟然烛九衢香。",
            "车声驰道内家出，春色禁沟宫柳黄。",
            "陵邑祇今称虏地，衣冠谁复问唐装。",
            "伤心寒食当时事，梦想流莺下苑墙。"
        ],
        "notes": "",
        "id": "64b1c82fa19cce4434e46f75e07fd7e8"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "次友人寒食书怀韵二首  其二",
        "preface": "",
        "paragraphs": [
            "孤生投老急菟裘，万里云山已倦游。",
            "共喜石交逢异县，更陪彩笔赋春愁。",
            "无心俯仰犹多事，与世浮沉己拙谋。",
            "冷雨吹花作寒食，三杯软饱且眠休。"
        ],
        "notes": "",
        "id": "a5a3574815c267c49f68da3c56a176f6"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "访亲于连江因过筠溪叩门循行叹其荒翳不治有怀普现居士口占此章",
        "preface": "",
        "paragraphs": [
            "筠庄主人何未归，溪畔长林穿翠微。",
            "此去功名时欲至，个中车马迹全稀。",
            "茅茨漏久蜗涎篆，篱落欹多蛛网围。",
            "公肯借庵容我老，为公朝夕扫柴扉。"
        ],
        "notes": "",
        "id": "bcab17f08bacfe70fb748fe4f6730c31"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "奉同公直圮老过应夫石友斋",
        "preface": "",
        "paragraphs": [
            "王郎胸次鬰峥嵘，凿牖开轩不浪名。",
            "疾世政须论石友，绝交今已见方兄。",
            "我曹自笑真同病，吾道谁当为主盟。",
            "但得此心如此老，故人宁复负平生。"
        ],
        "notes": "",
        "id": "82fe250b0eeafeca00c24ac9a202bc3b"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "宫使枢密富丈和篇高妙所谓压倒元白末句许予尤非所敢承谨用前韵叙谢",
        "preface": "",
        "paragraphs": [
            "修门一出十经春，相业时来自奋身。",
            "袖手深谋终活国，挥毫佳句且惊人。",
            "话言每许闻前辈，宾客何堪接后尘。",
            "待扫欃枪洗兵马，两翁玄语记天津。"
        ],
        "notes": "",
        "id": "d0b469b41a99a6710954d426ef7ee830"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "子立昆仲垂和游天宫诗既工且敏义不虚辱再此见意",
        "preface": "",
        "paragraphs": [
            "华裾绿发等青春，诗似机云定后身。",
            "家学乃翁真具眼，祖风当代岂凡人。",
            "字中仙爪便搔痒，句里灵犀解辟尘。",
            "万壑争流君看取，西兴从此是通津。"
        ],
        "notes": "",
        "id": "4c2d41e2fa341e00f146f88e56a678c8"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "端常观察被旨入蜀迎母夫人所得赠行诗文成巨轴矣临别亦辱见索匆遽中愧乏好语掇拾诸公余意勉成四韵",
        "preface": "",
        "paragraphs": [
            "髫龀分携几见春，它时有恃独常颦。",
            "何期万里漂零后，忽报三巴信息真。",
            "素发轻安膺晚福，远怀悲喜望征人。",
            "王孙盛事今双美，及早归来奉紫宸。"
        ],
        "notes": "",
        "id": "9063f70eefc76bb29ed302405b6c80b6"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "次韵文老使君宗兄见赠近体佳什两篇仆与公别四十余年一旦邂逅情著于辞  其一",
        "preface": "",
        "paragraphs": [
            "使君元自锦官来，百丈重寻滟滪回。",
            "化阅行年如伯玉，心成全德过王骀。",
            "把麾政尔人生贵，持橐终期间世才。",
            "莫问桃花今老矣，刘郎去后任渠栽。"
        ],
        "notes": "",
        "id": "a0cb2d45b42c9bcd3afda07d112b6dc1"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "次韵文老使君宗兄见赠近体佳什两篇仆与公别四十余年一旦邂逅情著于辞  其二",
        "preface": "",
        "paragraphs": [
            "旧游兰若尽英才，坐上高谈亦壮哉。",
            "老去语音虽记忆，众中容貌各惊猜。",
            "津亭夜雨故人少，樽酒灯花乡信来。",
            "茂苑相逢话京洛，柂楼犹喜待春回。"
        ],
        "notes": "",
        "id": "0cf7ef7c49e57a1d0b37c7cdfd73dd93"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "冬夜书怀呈富枢密",
        "preface": "",
        "paragraphs": [
            "耳聋无用问新闻，矫首何妨目作昏。",
            "痴绝已甘投老境，背驰宁受乞怜恩。",
            "难陪年少从渠薄，赖得春回为我温。",
            "京洛交游频检校，渡江今有几人存。"
        ],
        "notes": "",
        "id": "774daf9c95fa9c0579f92721d7357dc4"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "次韵赵元功赠李季言之什",
        "preface": "",
        "paragraphs": [
            "赤县飘零未易逢，那知今夕一樽同。",
            "好招明月共清影，托与白云行太空。",
            "戃恍旧游如隔世，蹉跎壮志莫论功。",
            "两公秉烛还相对，情话从渠半醉中。"
        ],
        "notes": "",
        "id": "31acf327e36c92edbc581fdf28e45258"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "次韵元功才友道中见贶因以解嘲",
        "preface": "",
        "paragraphs": [
            "当时勇决径归休，更有人愚似我不。",
            "何许置锥宁免累，直须毕娶始无忧。",
            "频遭白眼伤流俗，谁向青门念故侯。",
            "客里题诗相慰藉，羡君椽笔合螭头。"
        ],
        "notes": "",
        "id": "a51f8b980bc146db13971cc35d75cc6b"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "奉送晁伯南归金谿",
        "preface": "",
        "paragraphs": [
            "君家诸父多人杰，半是平生亲旧间。",
            "莫话故园空矫首，相从逆旅足开颜。",
            "文元勋业金瓯字，昭德风流玉笋班。",
            "此去腾骧吐虹气，何由来伴老夫闲。"
        ],
        "notes": "",
        "id": "8a7e5e701fc2e17778c6cafcbfec11ac"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "奉简才元探梅有作兼怀旧游",
        "preface": "",
        "paragraphs": [
            "遮莫胡僧问劫灰，且陪东阁赋官梅。",
            "春梢惯识宫粧样，花信偏随驿使回。",
            "痛饮我曹身总健，浩歌谁怕老相催。",
            "疏枝气压群芳尽，羞杀墙阴锦被堆。"
        ],
        "notes": "",
        "id": "9bd5cfd05d624cdb30846bb5629faaf9"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "才元思如涌泉愈和愈好晨兴遣骑扣门披衣疾读走笔再酬严韵",
        "preface": "",
        "paragraphs": [
            "阳和生发验葭灰，但见江梅欠蜡梅。",
            "风味向人忘冷落，岁寒乘月重徘徊。",
            "从来对酒遭花恼，何独题诗被雨催。",
            "公子唾珠无限思，更看铁画写离堆。"
        ],
        "notes": "",
        "id": "111cb731d8364c6a103c458082bf5b60"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "奉酬才元席上所赋前韵",
        "preface": "",
        "paragraphs": [
            "夜饮华堂烛屡灰，暗香浮处数枝梅。",
            "坐中一笑对三粲，客里此欢能几回。",
            "醉后不知歌扇去，归时还是晓钟催。",
            "露浓月白溪桥路，但记群山翠作堆。"
        ],
        "notes": "",
        "id": "c41e2378a31c464d7164f9de73846ef2"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "冬夜痴坐似闻才元作集有日矣因和前韵奉呈",
        "preface": "",
        "paragraphs": [
            "拥炉书帙易尘灰，览古临窗独对梅。",
            "未寤径须呼子慎，常奴何得比方回。",
            "虚名到底将安用，能事从来不受催。",
            "似许相过陪客醉，胸中那复有愁堆。"
        ],
        "notes": "",
        "id": "d1c107807b3d21d480897f99503d8d41"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "游东山二咏次李丞相韵 鳣溪",
        "preface": "",
        "paragraphs": [
            "寒木高萝几曲溪，断碑零落卧荒祠。",
            "澄潭想像云头涌，悬瀑依稀雨脚垂。",
            "地轴漫烦龙虎战，天符那得鬼神私。",
            "茫茫造物殊难晓，要是为霖自有时。"
        ],
        "notes": "",
        "id": "899e15c8ac637b6c3a9ac7399f288870"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "游东山二咏次李丞相韵 榴花谷",
        "preface": "",
        "paragraphs": [
            "公如谢傅暂闲身，我亦归来效季真。",
            "山屐数陪销暇日，诗篇常许和阳春。",
            "虚怀寄傲三休外，洗眼旁观万态新。",
            "谷口榴花解迎客，骑鲸端为谪仙人。"
        ],
        "notes": "",
        "id": "52ad131ba92a722ad4e47d2afa1c2121"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "留寄黄檗山妙湛禅师",
        "preface": "",
        "paragraphs": [
            "晨发芗城越数峰，我来师出失从容。",
            "白云遮日蔽秋寺，青嶂闻猿惊暮钟。",
            "世乱可无闲地隐，山深偏觉老僧慵。",
            "他年芋火谈空夜，雪屋松窗约过冬。"
        ],
        "notes": "",
        "id": "bfcac08f56798820a9e7b157d7e326fc"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "用折枢韵呈李丞相二首  其一",
        "preface": "",
        "paragraphs": [
            "参陪仍许瘦筇支，长者登临敢后期。",
            "钟断白云飞雨过，月生青嶂夜凉时。",
            "心知胜地都忘睡，喜听连床共和诗。",
            "莲社风流增荔子，余生长健更何为。"
        ],
        "notes": "",
        "id": "dc6e7510d7906c4943ada34b6e6c9d24"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "用折枢韵呈李丞相二首  其二",
        "preface": "",
        "paragraphs": [
            "莫问蒲萄出月支，不缘瓜枣访安期。",
            "轻红满地人慵扫，空翠沾衣雨足时。",
            "松荫晴泉听落涧，蝉嘶晚吹助裁诗。",
            "公乎此去归廊庙，无用山中怨鹤为。"
        ],
        "notes": "",
        "id": "2757f95833506a0c2967d71a3975aff9"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "再和李丞相游山",
        "preface": "",
        "paragraphs": [
            "海山幻出化人宫，楼观新崇万指容。",
            "云雾入檐银色界，藤萝昏雨妙高峰。",
            "放怀久已参黄檗，雅志无疑伴赤松。",
            "欲去更闻狮子吼，忘归桥下兴犹浓。"
        ],
        "notes": "",
        "id": "0c2503725cfe0f652de5f721dbf47ff2"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "次钱申伯游东山韵二首  其一",
        "preface": "",
        "paragraphs": [
            "东麓坡陀尽梵宫，我来泉上照衰容。",
            "解衣又作茶瓜客，倚槛同看烟雨峰。",
            "何用苦吟凌鲍谢，要须高节配乔松。",
            "海冰永閟锥沙画，绝叹故人遗墨浓。"
        ],
        "notes": "",
        "id": "6cb02b9cf0853ba21960117e43b9e77b"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "次钱申伯游东山韵二首  其二",
        "preface": "",
        "paragraphs": [
            "扫榻开轩走寺宫，吾曹终日得从容。",
            "夕阳初落鳣溪路，云气半遮狮子峰。",
            "试问丹砂回白发，何如瀑布煮枯松。",
            "暮年纵有壮心在，归意已胜山色浓。"
        ],
        "notes": "",
        "id": "0d302eac7cae71c5201febd746000d5b"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "次韵钱申伯游东山既归述怀之章",
        "preface": "",
        "paragraphs": [
            "山人不省大明宫，怀昔幽寻自改容。",
            "庐阜东西二林寺，钱塘南北两高峰。",
            "百年有尽云归壑，万事无边月挂松。",
            "满院苍苔重到日，秋光欲滴向人浓。"
        ],
        "notes": "",
        "id": "0335533523d9c8d4e90c465d930adedf"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "哭邹德久二首用前韵  其一",
        "preface": "",
        "paragraphs": [
            "出守真成梦蚁宫，天台云色亦愁容。",
            "时来盍锡万钉带，仙去俄归群玉峰。",
            "川上可惊如逝水，岁寒徒有后凋松。",
            "烦将老眼银河泪，共洒西风絮酒浓。"
        ],
        "notes": "",
        "id": "2e61753e517c4a3abc869873290cb55d"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "哭邹德久二首用前韵  其二",
        "preface": "",
        "paragraphs": [
            "穷达那知十二宫，由来与世不相容。",
            "乃翁极谏牵龙衮，百谪同愁割剑峰。",
            "前辈品题推玉树，平生忧患挺苍松。",
            "伤心身后夸君赐，泉路恩光底事浓。"
        ],
        "notes": "",
        "id": "665203d95beeb69598282d116ea3b1e3"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "再用前韵哭德久",
        "preface": "",
        "paragraphs": [
            "女无美恶妬深宫，盛德如公果不容。",
            "何遽盖棺临禹穴，未应藏骨在秦峰。",
            "论文平日樽中酒，挂剑它年冢上松。",
            "点检交亲祇解少，存亡悲感老情浓。"
        ],
        "notes": "",
        "id": "ed02f02cd434ffc4d3c1d5bced9907ff"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "再用前韵重哭德久贤使君",
        "preface": "",
        "paragraphs": [
            "风撼棠梨对殡宫，中郎谈笑孰形容。",
            "不居上界神仙府，当在补陀孤绝峰。",
            "至论每符磁石铁，长生空问茯苓松。",
            "九原可作还知否，底处返魂香最浓。"
        ],
        "notes": "",
        "id": "3c64be63ae2e14d875780d9f12c48391"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "与富枢密",
        "preface": "",
        "paragraphs": [
            "和气从容一笑春，如公今是暂闲身。",
            "伊蒲馔设无多客，薝卜花繁正恼人。",
            "已遣炉熏通鼻观，更分茗碗瀹心尘。",
            "僧房长夏宜幽僻，杖屦频来愿问津。"
        ],
        "notes": "",
        "id": "4bbc1c840f22a86e6d1c00484bf05ab6"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "止戈堂  其一",
        "preface": "",
        "paragraphs": [
            "谯门直北望燕山，乙巳年来例破残。",
            "可但中原仍祸结，谁令东粤独偷安。",
            "西师有请君侯力，南顾无忧圣虑宽。",
            "恶少至今犹胆落，云台须入画图看。"
        ],
        "notes": "",
        "id": "28dcfa6d770cefdf3ccd5fcbf2819004"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "止戈堂  其二",
        "preface": "",
        "paragraphs": [
            "八州贤牧喜休兵，千骑重来竹马迎。",
            "万瓦连甍存比屋，十年回首赖长城。",
            "举觞谈笑精明甚，缓带登临步武轻。",
            "多是门墙旧宾客，愿公黄发佐升平。"
        ],
        "notes": "",
        "id": "e6f0ea1bb022cec2f83070052ccadb18"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "次友人书怀  其一",
        "preface": "",
        "paragraphs": [
            "此生无意入修门，粗饱鸡豚短褐温。",
            "卜筑几椽临水屋，经营数亩傍山园。",
            "酒杯剩喜故人饮，书帙能遮老眼昏。",
            "身世颇同猿择木，功名谁问鹤乘轩。"
        ],
        "notes": "",
        "id": "60dd0bd63a6ac82b734c7faf8fd1cd64"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "次友人书怀  其二",
        "preface": "",
        "paragraphs": [
            "肠断春风杨柳花，中原何日再京华。",
            "将军未报歌三箭，乐府徒传舞两娃。",
            "会见敌营如竹破，不应淮甸又兵加。",
            "频年寒食常为客，强索芳樽乐有涯。"
        ],
        "notes": "",
        "id": "ac14cca9a9abf3c12ede1d33ad549d2a"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "次友人书怀  其三",
        "preface": "",
        "paragraphs": [
            "布谷催春惜雨干，白鸥江上未盟寒。",
            "且倾客子酴醾酒，共享先生苜蓿盘。",
            "我已悬车羞碌碌，公当鸣珮称珊珊。",
            "休文才思虽多病，可是空吟红药阑。"
        ],
        "notes": "",
        "id": "ed01c98bcda053c26da58cf42e82a911"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "和杨聪父闻雨书怀",
        "preface": "",
        "paragraphs": [
            "坎𡒄如公莫怨天，谪居端是坐无毡。",
            "时来要自有归路，客散不妨频醉眠。",
            "云气久能浮蜃屋，雨声殊未透龟田。",
            "回思风雪围炉夜，何处联裘拥木绵。"
        ],
        "notes": "",
        "id": "9f0f3b89a26067cbff5c6216690ec42d"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "筠溪居士跳出随顺境界把住放行自在神通纵横妙用已是摸索不著妙现老子犹眨句中眼可谓善知识用心谨次严韵上呈",
        "preface": "",
        "paragraphs": [
            "珍重筠溪旧主人，我知明水是前身。",
            "如何一念初无过，便有多生未了因。",
            "止酒裙襦成厌杂，逃禅槌拂要比邻。",
            "云居嫡子重拈出，流布诸方此话新。"
        ],
        "notes": "",
        "id": "b30c46ec8c726a352f66d9065ce19fbd"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "次韵聪父见遗二首  其一",
        "preface": "",
        "paragraphs": [
            "十年迁客北归时，旁海相逢叹渺弥。",
            "枝上烟光忙蛱蝶，尊中风味夺酴醾。",
            "老来诗思真枯井，别后心情似乱丝。",
            "喜故将军殊矍铄，家山小筑未为迟。"
        ],
        "notes": "",
        "id": "552696033a348f9ebdeff9296b92c7e8"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "次韵聪父见遗二首  其二",
        "preface": "",
        "paragraphs": [
            "鸡屿洋边桃李秾，岸沙遮海暮云重。",
            "乘槎我自犯牛斗，掘狱谁何藏剑锋。",
            "世路肯遵前覆辙，交游谁识后凋松。",
            "此生但得长相见，一笑能轻禄万锺。"
        ],
        "notes": "",
        "id": "56ae90edc96ddfccfb5fd39fc573efdb"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "次聪父见遗韵",
        "preface": "",
        "paragraphs": [
            "拙速还知胜巧迟，男儿功业要逢时。",
            "不妨唾面辱高马，似有泥坑规病鸱。",
            "老去尚堪苏子印，兴来须到习家池。",
            "此心毕娶无余事，且向春江理钓丝。"
        ],
        "notes": "",
        "id": "c2ea6ab43adbb76d8353beaabb8d59e9"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "李丞相纲生朝三首  其一",
        "preface": "",
        "paragraphs": [
            "梁溪万折必流东，间气英姿叶梦熊。",
            "出入三朝推大老，险夷一节合苍穹。",
            "守关虎豹徒窥闯，得雨蛟龙定长雄。",
            "衮绣未归聊袖手，不妨闲作黑头公。"
        ],
        "notes": "",
        "id": "77a4a042cf4c3f8aca633407598301dc"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "李丞相纲生朝三首  其二",
        "preface": "",
        "paragraphs": [
            "将坛丙午赞亲征，相印元年佐圣明。",
            "贼子乱臣俱破胆，皇天后土实同盟。",
            "扶持更系民休戚，进退元知势重轻。",
            "舍我其谁公健在，乞身赢得见升平。"
        ],
        "notes": "",
        "id": "3ef0098b322e96079d357ff073ae5531"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "李丞相纲生朝三首  其三",
        "preface": "",
        "paragraphs": [
            "济世功名肯力为，风云遇合贵逢时。",
            "欲知辟谷师黄石，便是扁舟号子皮。",
            "后进忌能逾日月，敌人用间果蓍龟。",
            "福城东际笙歌地，且祝千龄醉荔支。"
        ],
        "notes": "",
        "id": "e3511154d3f7703b3e4c20920b2ac2b5"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "代上折枢彦质生朝二首  其一",
        "preface": "",
        "paragraphs": [
            "天扶王室挺生申，瑞启中兴社稷臣。",
            "樽俎折冲常自任，庙堂康济更何人。",
            "秋风玉帐军容肃，冷月铃斋夜宴新。",
            "愿扫妖氛开寿域，衮衣端为转洪钧。"
        ],
        "notes": "",
        "id": "846b85c987c55b30a8391974c74bf2c1"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "代上折枢彦质生朝二首  其二",
        "preface": "",
        "paragraphs": [
            "秋水为神吉梦随，上公冠佩俨朝仪。",
            "风云感遇千龄会，日月依光四海知。",
            "笔阵词锋明藻色，龙韬豹略系安危。",
            "顽金从此归炉锤，岁岁门阑献寿诗。"
        ],
        "notes": "",
        "id": "9148d614bf3263d98abb5a4dea7868f7"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "福帅生朝二首  其一",
        "preface": "",
        "paragraphs": [
            "玉帐生朝香雾飞，秋风欲到碧梧枝。",
            "回思十载折冲地，还镇八州安静时。",
            "淇澳会须歌绿竹，渭滨犹待猎非罴。",
            "止戈堂上多珠履，争献庞眉春酒诗。"
        ],
        "notes": "",
        "id": "923e53992de655720cfaad3dfa770953"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "福帅生朝二首  其二",
        "preface": "",
        "paragraphs": [
            "金貂赫奕照来仍，雅意诸郎以寿称。",
            "矍铄仪形千岁鹤，扶摇风力九霄鹏。",
            "黄云𫁂䅉人皆醉，丹荔芳敷俎正登。",
            "请看君侯高阁宴，层梯无用一枝藤。"
        ],
        "notes": "",
        "id": "7409a43fe5f462df7b1fd8c36b6c09c0"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "叶少蕴生朝三首  其一",
        "preface": "",
        "paragraphs": [
            "绛节霓旌下九天，括苍初识地行仙。",
            "桃华海上三千岁，凤历人间五百年。",
            "可但彤弓寻节制，要知黔首望陶甄。",
            "香凝燕寝森兰玉，会见貂冠总附蝉。"
        ],
        "notes": "",
        "id": "ad4763baa0eb6d5ce05560092f6b7811"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "叶少蕴生朝三首  其二",
        "preface": "",
        "paragraphs": [
            "绿发翺翔翰苑春，升平三辅已朱轮。",
            "诗成山谷句中眼，名应石林天上人。",
            "耆旧政须廊庙具，蕃宣聊寄股肱臣。",
            "生朝剩欲为公寿，醉里苹花度曲新。"
        ],
        "notes": "",
        "id": "ea5bfbec6d43b7fabaf23e9bdc9b2296"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "叶少蕴生朝三首  其三",
        "preface": "",
        "paragraphs": [
            "元戎玉帐凛霜威，谈笑何妨羽扇挥。",
            "平日丹心驰象阙，长年彩服奉慈闱。",
            "谁无五马人生贵，独有三奇命世稀。",
            "志在麟经成事业，颇闻天子诏公归。"
        ],
        "notes": "",
        "id": "7ef0062cc2f04d50f74c34281e3f07f2"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "题企疏堂",
        "preface": "",
        "paragraphs": [
            "出处当师汉大夫，立朝常拟赋归欤。",
            "赐金端为供行乐，燕客犹疑是送车。",
            "欲识吴门重解组，要符潭府向移书。",
            "闻知剩有闲风月，宅相须留待小疏。"
        ],
        "notes": "",
        "id": "d4ee6a6f2aaada4208305cc52cddf401"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "左举善人物高妙才具敏特要当为世用而乃携孥抚孤以不二价从事丹壶中其胸次讵可窥耶一日出示诸公篇轴邀老夫同赋义不可辞",
        "preface": "",
        "paragraphs": [
            "小隐丹壶时凭栏，它年兴在跨黄班。",
            "不妨游戏橘中乐，政尔经营湖上山。",
            "谁识胸怀容万顷，聊将身世寓三间。",
            "故人有子犹流落，我辈逢渠转厚颜。"
        ],
        "notes": "",
        "id": "6041b4fd0ef4f64c76c3a9e160274e26"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "病中示彭德器",
        "preface": "",
        "paragraphs": [
            "老病无堪正坐贫，交游相见赖情亲。",
            "从渠造物小儿戏，不碍维摩老子神。",
            "三顾九迁成底事，一区二顷合由人。",
            "君侯论议高千古，略假毫端问大钧。"
        ],
        "notes": "",
        "id": "fb36bb26ce38a254448c9cc1c8b9351f"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "挽李丈然明",
        "preface": "",
        "paragraphs": [
            "眼看流辈上青云，拂袖归来昼掩门。",
            "心计岂容生事拙，时名长与故山存。",
            "不妨开径栽花卉，政复藏书遗子孙。",
            "八十光阴无可恨，聊歌楚些为招魂。"
        ],
        "notes": "",
        "id": "a34041a9e219a27824fac78fd780af69"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "再次前韵即事",
        "preface": "",
        "paragraphs": [
            "太一游行遍九宫，世间无地可宽容。",
            "坤维莫傍剑门阁，衡岳何依天柱峰。",
            "睨柱傥能回赵璧，思鲈安用过吴松。",
            "群羊竞语遽如计，欲息兵戈气甚浓。"
        ],
        "notes": "",
        "id": "db3fd3c3a4d9f68229522c8366d68409"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "再用韵奉留聪父",
        "preface": "",
        "paragraphs": [
            "长饥方朔笑侏儒，岁晚还惊大小余。",
            "客里论文聊把酒，闲来会面胜通书。",
            "薄寒欺醉悲清夜，孤月流光怅碧虚。",
            "何苦相逢又相别，不如供米寓僧居。"
        ],
        "notes": "",
        "id": "be517a004e377429b5e0a73062ca7944"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "辛酉别杨聪父",
        "preface": "",
        "paragraphs": [
            "春风著意送将归，为赋清江落日低。",
            "惜别更留烹玉鲙，寓居长记对青猊。",
            "家山彼此归心速，歧路东西客梦迷。",
            "重把一樽成怅望，莺啼绿暗草凄凄。"
        ],
        "notes": "",
        "id": "583ec241a4a82a0146e9e9daac2f4009"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "次韵陈德用明府赠别之什",
        "preface": "",
        "paragraphs": [
            "人欺季子弊貂裘，谁信班生万里侯。",
            "小隐故山今去好，中原遗恨几时休。",
            "春争残腊寒梅早，雨涩晴冬宿麦忧。",
            "老眼相看炯无语，浊醪何日更浇愁。"
        ],
        "notes": "",
        "id": "2689e83468ec2f2e6930d8ca1bbc0dc1"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "希道使君弭节合沙馆奉太夫人游鼓山乃蒙封示所和梦锡赠行佳句辄次严韵少叙别怀",
        "preface": "",
        "paragraphs": [
            "淮海元龙公辈流，何劳老手镇方州。",
            "雍容行色自登览，邂逅故人仍倡酬。",
            "眼界早惊云子熟，官期能为荔枝留。",
            "临分莫话中原事，想见家山只梦游。"
        ],
        "notes": "",
        "id": "98b5934e866d619a6cf7e37906ebd29a"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "希道使君入山再有佳句见及复次元韵因简老禅",
        "preface": "",
        "paragraphs": [
            "古涧寒泉可枕流，从渠庚伏在炎州。",
            "杖藜端欲事幽讨，杯酒未容相劝酬。",
            "坐上纵无居士客，山间聊为老禅留。",
            "临沧亭外忘归路，他日逢君望旧游。"
        ],
        "notes": "",
        "id": "62736ef7a6d06be52bc1296f2a9a1dda"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "龙眠墨梅",
        "preface": "",
        "paragraphs": [
            "江南一枝春，岁久暗香灭。",
            "怪得深夜寒，荒村映残雪。"
        ],
        "notes": "",
        "id": "a0e7c5d198c91c2cd285abe4bfe25942"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "岁寒三友图",
        "preface": "",
        "paragraphs": [
            "苍官森古鬣，此君挺刚节。",
            "中有调鼎姿，独立傲霜雪。"
        ],
        "notes": "",
        "id": "a2642d8780874c284ef9a546ccfe4e51"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "墨菊",
        "preface": "",
        "paragraphs": [
            "老眼惊花暗，斜枝落纸愁。",
            "晚来闻冷雨，幻出一篱秋。"
        ],
        "notes": "",
        "id": "3090c46dac217fa3f1020178fef4ba0f"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "次韵王性之题筿丛枯木",
        "preface": "",
        "paragraphs": [
            "荦确有岱华势，轮囷无斤斧痕。",
            "我来翻君古锦，老眼洗尽眵昏。"
        ],
        "notes": "",
        "id": "10d2234b4692c1fab9d2690f958d4728"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "上平江陈侍郎十绝  其一",
        "preface": "",
        "paragraphs": [
            "了堂先生古遗直，贬剥私史专尊尧。",
            "二蔡怀奸首排击，始终大节不同朝。"
        ],
        "notes": "",
        "id": "5fbfd114c9a0e23c4bcdc9edcff90e00"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "上平江陈侍郎十绝  其二",
        "preface": "",
        "paragraphs": [
            "灼见祸机宁有死，剖心立敌肯忘言。",
            "向来逆料无遗恨，彻底孤忠抱至寃。"
        ],
        "notes": "",
        "id": "ab2baf3ccf18a2f165d8dc8112a08542"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "上平江陈侍郎十绝  其三",
        "preface": "",
        "paragraphs": [
            "前贤一节皆名世，此道终身公独行。",
            "每见遗编须掩泣，晚生期不负先生。"
        ],
        "notes": "",
        "id": "45ddad3ccc3d470814f41814bfc2f7a9"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "上平江陈侍郎十绝  其四",
        "preface": "",
        "paragraphs": [
            "南荒百谪愈不屈，便道忽闻天遣来。",
            "峨帽焚香姑拱立，果无片楮可成灾。"
        ],
        "notes": "",
        "id": "15e354e5e51baf3baf958fedf8ade342"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "上平江陈侍郎十绝  其五",
        "preface": "",
        "paragraphs": [
            "酒酣怒发上冲冠，四十年前庐阜南。",
            "杖履周旋痛开警，为言小子颇尝参。"
        ],
        "notes": "",
        "id": "9d4ab9228a56b01dc3cbf8a6d0f3c15c"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "上平江陈侍郎十绝  其六",
        "preface": "",
        "paragraphs": [
            "英灵精爽平生话，尚记先生苜蓿槃。",
            "仙去星辰终不灭，至今梦想骨毛寒。"
        ],
        "notes": "",
        "id": "6fa452c21a817bb82fd44f0e2b397438"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "上平江陈侍郎十绝  其七",
        "preface": "",
        "paragraphs": [
            "功名啐啄与时同，譬似青天白日中。",
            "不觉片云随雨雹，适从何处运神通。"
        ],
        "notes": "",
        "id": "7decccfc57082c28c92596843f2b1152"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "上平江陈侍郎十绝  其八",
        "preface": "",
        "paragraphs": [
            "常佩了堂一则语，睢阳举似刘潞州。",
            "大期不复见丙午，二老信然成古丘。"
        ],
        "notes": "",
        "id": "b66f6f18aca7a090856433695af340b4"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "上平江陈侍郎十绝  其九",
        "preface": "",
        "paragraphs": [
            "先生许可能尊祖，词采今存干蛊身。",
            "碑版灿然垂世誉，要知忠肃有门人。"
        ],
        "notes": "",
        "id": "02b6c70bf8f334d2d2bd56119b1300fc"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "上平江陈侍郎十绝  其一〇",
        "preface": "",
        "paragraphs": [
            "伤心顷拜公床下，一气飘零余几人。",
            "七十衰翁谁信及，话言端欲广书绅。"
        ],
        "notes": "",
        "id": "9bf6ec4ef2845d795426100b5a89a498"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "甲戌正月十四日书所见来日惊蛰节",
        "preface": "",
        "paragraphs": [
            "老去何堪节物催，放灯中夜忽奔雷。",
            "一声大震龙蛇起，蚯蚓虾蟆也出来。"
        ],
        "notes": "",
        "id": "27641a80bb591a1a5e4d747b2c46ffdd"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "走笔次廷藻韵二绝  其一",
        "preface": "",
        "paragraphs": [
            "风雨声中过半春，泥深郊水阻游人。",
            "老夫不出浑闲事，但觉年来白发新。"
        ],
        "notes": "",
        "id": "1c674c4bccbb53d49cbd92034b1af681"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "走笔次廷藻韵二绝  其二",
        "preface": "",
        "paragraphs": [
            "小苏一物绝风流，竹杖芒鞋爱讨幽。",
            "招隐归来吐佳句，何时一笑共重游。"
        ],
        "notes": "",
        "id": "a03f51e8e418ec9878b5746ba5df3ddd"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "高尚居士  其一",
        "preface": "",
        "paragraphs": [
            "卜室高垣桑柘边，空中来往尽飞仙。",
            "似闻一举三千里，更待成功上九天。"
        ],
        "notes": "",
        "id": "b5af6b506cfdf7aac7da6889aefa9449"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "高尚居士  其二",
        "preface": "",
        "paragraphs": [
            "往在澶渊过我家，自怜凡骨走天涯。",
            "丹青始识先生面，点化何时一粒砂。"
        ],
        "notes": "",
        "id": "eba57683a42eea3b106e850bbbd8c4b6"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "祖颖漕使希道使君以绝句相酬答聊成二章解嘲并发一笑  其一",
        "preface": "",
        "paragraphs": [
            "从渠冷蕊篱边少，未放浮蛆瓮面空。",
            "高烛几时催夜饮，隔帘度曲也英雄。"
        ],
        "notes": "",
        "id": "c191ae71845a6f12527bc83642ad8161"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "祖颖漕使希道使君以绝句相酬答聊成二章解嘲并发一笑  其二",
        "preface": "",
        "paragraphs": [
            "薰炉玉煖云生岫，晓鉴鸾窥翠扫空。",
            "未许尊前听金缕，两公新句漫争雄。"
        ],
        "notes": "",
        "id": "b4ebca6d2f9272a9b32bc2ad5362d983"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "次韵奉送李季言四首  其一",
        "preface": "",
        "paragraphs": [
            "向来敌帅窥吴越，稳泛楼船舍骑兵。",
            "开辟所无颠倒事，可能今日独横行。"
        ],
        "notes": "",
        "id": "b1b932153f5afa6f41774fb93a369c55"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "次韵奉送李季言四首  其二",
        "preface": "",
        "paragraphs": [
            "藩镇各传新号令，山河那复旧提封。",
            "归时剩语骑鲸老，坚卧无如涧底松。"
        ],
        "notes": "",
        "id": "591e1ff4e7dc398f5087c1339bd151ac"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "次韵奉送李季言四首  其三",
        "preface": "",
        "paragraphs": [
            "几年脱迹冠冕窟，一味偷生兵火中。",
            "不见君家好兄弟，何人怜我最奇穷。"
        ],
        "notes": "",
        "id": "0b0cc94ffa89a88fdd32945c556d79d3"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "次韵奉送李季言四首  其四",
        "preface": "",
        "paragraphs": [
            "我辈避谗过避贼，此行能饱即须归。",
            "山川久有真消息，世上从渠闲是非。"
        ],
        "notes": "",
        "id": "58cd499f5c2da392f1e6404037bc0f22"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "范才元道中杂兴  其一",
        "preface": "",
        "paragraphs": [
            "遐想吴门人姓梅，高踪千古共徘徊。",
            "橘中傥有商山乐，不必胡僧问劫灰。"
        ],
        "notes": "",
        "id": "22e20ebced839154fc19906281c2c1c3"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "范才元道中杂兴  其二",
        "preface": "",
        "paragraphs": [
            "山晚江寒春雨疏，比来消息定何如。",
            "竹舆行倦异乡县，赖得金楼引睡书。"
        ],
        "notes": "",
        "id": "d62ca3b2ce09a0bd7f25d6947d17ce8e"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "范才元道中杂兴  其三",
        "preface": "",
        "paragraphs": [
            "底处烟林飞伯劳，春生诗思剩摇毫。",
            "归来准拟扶头醉，日射花梢三丈高。"
        ],
        "notes": "",
        "id": "1a5ad4de274ebeb8cc47839a95e4e46c"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "范才元道中杂兴  其四",
        "preface": "",
        "paragraphs": [
            "君家鼻祖大范老，气压贺兰威凤鸣。",
            "文采风流今未泯，耳孙胸次似冰清。"
        ],
        "notes": "",
        "id": "35ab5bf94d95d30adb6e4d4851d062f8"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "范才元道中杂兴  其五",
        "preface": "",
        "paragraphs": [
            "名姓未能随老变，政须卜宅近前峰。",
            "看君决策上封事，揽取奇勋铭鼎钟。"
        ],
        "notes": "",
        "id": "6d8d719a2d0822a8eb41a2a23f344296"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "圆通秀禅师送逊公首座赴明水请",
        "preface": "",
        "paragraphs": [
            "卷衲和云离五老，派分三峡济临川。",
            "兴波作浪从风鼓，莫学世流空度缘。"
        ],
        "notes": "",
        "id": "986cf42459bbae31ad623ac718ec689c"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "伽陀二首送了可首座归四明  其一",
        "preface": "",
        "paragraphs": [
            "浄因曾识楷山东，担板因缘古佛风。",
            "后代儿孙仰孤硬，能超五位见芙蓉。"
        ],
        "notes": "",
        "id": "e9c8bc8c2a0318520bf7212b11bb0682"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "伽陀二首送了可首座归四明  其二",
        "preface": "",
        "paragraphs": [
            "问讯天童今老子，偶同庚甲事如何。",
            "他时要向山中去，容我一庵遮薜萝。"
        ],
        "notes": "",
        "id": "1974fe4ad45313e3e234cc6a1d939d20"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "病起枕上口占三绝句奉呈公实峤之贤伯仲一笑  其一",
        "preface": "",
        "paragraphs": [
            "天上宝囊无尽藏，向来密赐被先王。",
            "自怜门下老宾客，燕寝饱曾闻妙香。"
        ],
        "notes": "",
        "id": "931ea8137ed45b08f1117cb297f768f1"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "病起枕上口占三绝句奉呈公实峤之贤伯仲一笑  其二",
        "preface": "",
        "paragraphs": [
            "素馨茉莉及玫瑰，清馥浑同雪里梅。",
            "六入不分初病起，眼前欠此共徘徊。"
        ],
        "notes": "",
        "id": "672d2466625581c7fc4690133780cddd"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "病起枕上口占三绝句奉呈公实峤之贤伯仲一笑  其三",
        "preface": "",
        "paragraphs": [
            "海外绿洋来万里，齐驱黎母鹧鸪斑。",
            "肯分种种箧中富，不用公家金博山。"
        ],
        "notes": "",
        "id": "97bb025a2b374f88ff56df07205e9ab0"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "题忠上人墨梅",
        "preface": "",
        "paragraphs": [
            "寒梢的皪点昏鸦，雪后风前皎月华。",
            "结习未除羞老眼，更看淡墨幻空花。"
        ],
        "notes": "",
        "id": "bd8866d563eca04c04f9f2f1bfc84f79"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "岷山万松图",
        "preface": "",
        "paragraphs": [
            "叠嶂连娟入翠微，乔松蔽日有孙枝。",
            "江流不尽松声远，云栈行人力困时。"
        ],
        "notes": "",
        "id": "918becaa2fb1263baf36e6425455e070"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "江梅",
        "preface": "",
        "paragraphs": [
            "密雪飞花万木僵，南枝的皪待朝阳。",
            "还知百果输先手，政为孤根压众芳。"
        ],
        "notes": "",
        "id": "c8c37119bab0d5fa0da73594f21c7aa6"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "菊",
        "preface": "",
        "paragraphs": [
            "秋风著意菊丛黄，不怕东篱五夜霜。",
            "曾记南阳饮潭水，要令道骨合仙方。"
        ],
        "notes": "",
        "id": "03fdd897fc5175b0b2bf36df4883107a"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "桂井",
        "preface": "",
        "paragraphs": [
            "移根一户蟾光溢，分派银河地脉灵。",
            "定与苏仙双橘井，他年续入郦元经。"
        ],
        "notes": "",
        "id": "da75d4a9c4fcffa011b6cd8b402c28ee"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "艅艎斋",
        "preface": "",
        "paragraphs": [
            "人间日日有风波，不系虚舟奈若何。",
            "袖取平生济川手，行藏终与祖同科。"
        ],
        "notes": "",
        "id": "7fd473f189caf1d895605c4e4fcf8df9"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "麦秋亭",
        "preface": "",
        "paragraphs": [
            "东坡喜雨事如此，吾舅名亭思不群。",
            "不问两歧何许秀，且看十顷卷黄云。"
        ],
        "notes": "",
        "id": "31b8b7d7ab3bd3129249155a156eb6af"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "题独爱轩",
        "preface": "",
        "paragraphs": [
            "此君风味极不浅，户外俗人来未曾。",
            "老石寒藤同一笑，我知公是在家僧。"
        ],
        "notes": "",
        "id": "f54a3c64b87c881295d8589f31ae60ef"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "寄题悠然阁三绝句  其一",
        "preface": "",
        "paragraphs": [
            "林端结阁小跻攀，四面岚光绕曲栏。",
            "佛法本来南北异，个中北望见南山。"
        ],
        "notes": "",
        "id": "caa5ac4723c1970bffe5fbd9cdd1f3c2"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "寄题悠然阁三绝句  其二",
        "preface": "",
        "paragraphs": [
            "登临巧处属僧家，随分生涯度岁华。",
            "莫待藤萝满山月，时来倚杖数昏鸦。"
        ],
        "notes": "",
        "id": "fbb68f6591bbd06ba082ad3c5d38eaf5"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "寄题悠然阁三绝句  其三",
        "preface": "",
        "paragraphs": [
            "谁标此阁作悠然，万事无非信手拈。",
            "参得东篱把菊意，不妨老远引陶潜。"
        ],
        "notes": "",
        "id": "4a54d532704703a4b5ae35aa6ada1a15"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "跋赵唐卿所藏访戴图  其一",
        "preface": "",
        "paragraphs": [
            "万壑千岩一剡溪，漫天云冻雪风飞。",
            "人踪鸟迹俱沉绝，独有扁舟兴尽归。"
        ],
        "notes": "",
        "id": "cb87afee0b66a127e295a0b3537f3a05"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "跋赵唐卿所藏访戴图  其二",
        "preface": "",
        "paragraphs": [
            "王孙胸次足丘壑，幻出山阴访戴图。",
            "草屋柴扉闭风雨，客来空去得知无。"
        ],
        "notes": "",
        "id": "99d5ec84a4dd81c330c7c0daf7d1e542"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "跋东坡木石",
        "preface": "",
        "paragraphs": [
            "玉局老仙天下人，平生爱与石传神。",
            "长江绝岛风涛里，千古常令墨色新。"
        ],
        "notes": "",
        "id": "7fa8271ef20dc66c1f72cf0c000d0457"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "题六代祖师画像",
        "preface": "",
        "paragraphs": [
            "一苇浮江双履归，花开震旦共传衣。",
            "本来心印无文字，画到卢能足是非。"
        ],
        "notes": "",
        "id": "177c5b9264c5d170cbd15fdd55876a0a"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "吕公像  其一",
        "preface": "",
        "paragraphs": [
            "巾裹唐装本布衣，平生唯识一钟离。",
            "此中养得婴儿就，世上行尸有许悲。"
        ],
        "notes": "",
        "id": "149b97cc43fe518e05a54a058936429c"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "吕公像  其二",
        "preface": "",
        "paragraphs": [
            "秋空一剑岳阳楼，醉里乾坤日夜浮。",
            "五百年间兴废事，不知谁是赤松游。"
        ],
        "notes": "",
        "id": "c67bb91f5b2cfe72a7aaa532d61841ef"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "潇湘图",
        "preface": "",
        "paragraphs": [
            "落日孤烟过洞庭，黄陵祠畔白苹汀。",
            "欲知万里苍梧眼，泪尽君山一点青。"
        ],
        "notes": "",
        "id": "d8daf6d5abdc1d3f985aba09cda1d991"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "跋米元晖瀑布横轴",
        "preface": "",
        "paragraphs": [
            "老懒天教脱世纷，山川到眼失尘昏。",
            "绝怜千仞鸣飞瀑，一洒风中八表云。"
        ],
        "notes": "",
        "id": "42d89eb0988e592bc70a6a31913b0707"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "跋苏养直绝句后",
        "preface": "",
        "paragraphs": [
            "后湖醉卧已仙去，但有言句留人间。",
            "文采风流照千古，罗浮谁复遗金丹。"
        ],
        "notes": "",
        "id": "0b3b0b52ab192a586a086a3d7d03c1be"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "跋江天暮雨图",
        "preface": "",
        "paragraphs": [
            "千山忽暗雨来时，天末浓云送落晖。",
            "老眼平生饱风浪，犹怜别浦钓船归。"
        ],
        "notes": "",
        "id": "6889f4c229430b06aa10092544b6f2e7"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "跋江贯道绝笔古松",
        "preface": "",
        "paragraphs": [
            "石根盘屈老苍官，绝笔殷勤记岁寒。",
            "万里风云欲飞化，君家留得壁间看。"
        ],
        "notes": "",
        "id": "254c4ff0185cb6d40b1038e89b339bf1"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "雍熙堂",
        "preface": "",
        "paragraphs": [
            "鼎彝勋业推元老，文采风流及后昆。",
            "家世从来耐官职，百年犹见典刑存。"
        ],
        "notes": "",
        "id": "6865e3f092e18edcc14e8d150690f9f2"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "游庐山",
        "preface": "",
        "paragraphs": [
            "古木寒藤挽我住，身非靖节谁能留。",
            "多惭不及鸾溪水，长向山前山后流。"
        ],
        "notes": "",
        "id": "312e1a33fa507700aeb0e3ced830b845"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "咏二疏",
        "preface": "",
        "paragraphs": [
            "两傅常存好老心，汉廷元自少知音。",
            "归来日日相娱乐，赖有君王旧赐金。"
        ],
        "notes": "",
        "id": "80b57b3059b5d3df04d8fbfccbb4fecb"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "奉酬陈端中明府长韵",
        "preface": "",
        "paragraphs": [
            "往在识公日，我与儿曹俱。",
            "八龄初问字，双钩略摹朱。",
            "知为太学生，夙仰君子儒。",
            "契阔三十载，邂逅天一隅。",
            "追数半鬼录，宰上空美楰。",
            "所存复陆沉，隙中惊过驹。",
            "长者类太丘，祖风如魏謩。",
            "兵火已无屋，蓬蒿仍不锄。",
            "善藏武城刀，息驾王乔凫。",
            "功名有要路，矢石思捐躯。",
            "常挥铁如意，欲碎玉唾壶。",
            "书生无浪语，天骄今既诛。",
            "下如鸱夷子，扁舟归五湖。",
            "安用金谷园，坠楼烦绿珠。",
            "相国起刀笔，将军拔屠沽。",
            "但封寝丘地，莫料秦王须。",
            "隐居九畹兰，活计千木奴。",
            "客至径设醴，诗来或操觚。",
            "游戏百家衣，剧谈五杂俎。",
            "涉世虽历落，安命良支梧。"
        ],
        "notes": "",
        "id": "f50c76ee4e4906b46c881558570a5922"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "送前东阳于明府由鄂渚归故林",
        "preface": "",
        "paragraphs": [
            "结东征车换黑貂，灞西风雨正潇潇。",
            "茂陵久病书千卷，彭泽初归酒一瓢。",
            "帆背夕阳湓水阔，棹经沧海甑山遥。",
            "殷勤为谢南溪客，白首萤窗未见招。"
        ],
        "notes": "",
        "id": "7550aeb55dd41c1cc42a2fbe9110dcad"
    },
    {
        "author": "张元干",
        "dynasty": "宋",
        "type": "诗",
        "rhythmic": "",
        "title": "瑶真馆",
        "preface": "",
        "paragraphs": [
            "广陵祠里寻常见，又向山阳楼外开。",
            "须信月明风露下，飞仙玉节有时来。"
        ],
        "notes": "",
        "id": "0bef395d1dd0d8b7a370c4376e583f71"
    },
    {
        "author": "张元干",
        "dynasty": "宋",
        "type": "词",
        "rhythmic": "上西平・金人捧露盘",
        "title": "",
        "preface": "",
        "paragraphs": [
            "卧扁舟，闻寒雨，数佳期。",
            "又还是、轻误仙姿。",
            "小楼梦冷，觉来应恨我归迟。",
            "鬓云松处，枕檀斜、露泣花枝。",
            "名利空萦系，添憔悴，谩孤恓。",
            "得见了、说与教知。",
            "偎香倚暖，夜炉围定酒温时。",
            "任他飞雪洒江天，莫下层梯。"
        ],
        "notes": "",
        "id": "8eae18608a986cb166e1fcf6d1e26472"
    },
    {
        "author": "张元干",
        "dynasty": "宋",
        "type": "词",
        "rhythmic": "临江仙",
        "title": "",
        "preface": "",
        "paragraphs": [
            "露坐榕阴须痛饮，从渠叠鼓频催。",
            "暮山新月两徘徊。",
            "离愁秋水远，醉眼晓帆开。",
            "泛宅浮家游戏去，流行坎止忘怀。",
            "江边鸥鹭莫相猜。",
            "上林消息好，鸿雁已归来。"
        ],
        "notes": "",
        "id": "6c009de7f7c04e51df64a08c2b822b30"
    },
    {
        "author": "张元干",
        "dynasty": "宋",
        "type": "词",
        "rhythmic": "临江仙",
        "title": "",
        "preface": "",
        "paragraphs": [
            "十日篱边犹袖手，天教冷地藏香。",
            "王孙风味最难忘。",
            "逃禅留坐客，度曲出宫妆。",
            "判却为花今夜醉，大家且泛鹅黄。",
            "人心休更问炎凉。",
            "从渠簪发短，还我引杯长。"
        ],
        "notes": "",
        "id": "b165d4686d1c5ce8901ae0403f2c5f26"
    },
    {
        "author": "张元干",
        "dynasty": "宋",
        "type": "词",
        "rhythmic": "临江仙",
        "title": "",
        "preface": "",
        "paragraphs": [
            "莺唤屏山惊睡起，娇多须要郎扶。",
            "荼䕷斗帐罢熏炉。",
            "翠穿珠落索，香泛玉流苏。",
            "长记枕痕销醉色，日高犹倦妆梳。",
            "一枝春瘦想如初。",
            "梦迷芳草路，望断素鳞书。"
        ],
        "notes": "",
        "id": "8b2201cf80f7284a6470cfa9dd05418e"
    },
    {
        "author": "张元干",
        "dynasty": "宋",
        "type": "词",
        "rhythmic": "临江仙",
        "title": "",
        "preface": "",
        "paragraphs": [
            "玉立清标消晚暑，胸中一段冰壶。",
            "画船归去醉歌珠。",
            "微云收未尽，残月炯如初。",
            "鸳鹭行间催阔步，秋来乘兴凫趋。",
            "烦君为我问西湖。",
            "不知疏影畔，许我结茅无。"
        ],
        "notes": "",
        "id": "6090b9b2f64ad038ab9718daf7af65a1"
    },
    {
        "author": "张元干",
        "dynasty": "宋",
        "type": "词",
        "rhythmic": "八声甘州",
        "title": "",
        "preface": "",
        "paragraphs": [
            "记当年共饮，醉画船、摇碧罥花钗。",
            "问苍颜华发，烟蓑雨笠，何事重来。",
            "看尽人情物态，冷眼只堪咍。",
            "赖有西湖在，洗我尘埃。",
            "夜久波光山色，间澹妆浓抹，冰鉴云开。",
            "更潮头千丈，江海两崔嵬。",
            "晓凉生、荷香扑面，洒天边、风露逼襟怀。",
            "谁同赏，通宵无寐，斜月低回。"
        ],
        "notes": "",
        "id": "bdeaa2758fe8e8be28f350c3f23af6ee"
    },
    {
        "author": "张元干",
        "dynasty": "宋",
        "type": "词",
        "rhythmic": "八声甘州",
        "title": "",
        "preface": "",
        "paragraphs": [
            "倚凌空飞观，展营丘卧轴恍移时。",
            "渐微云点缀，参横斗转，野阔天垂。",
            "草树萦回岛屿，杳霭数峰低。",
            "共此一尊月，顾影为谁。",
            "俯仰乾坤今古，正嫩凉生处，浓露初扉。",
            "据胡床残夜，唯我与公知。",
            "念老去、风流未减，见向来、人物几兴衰。",
            "身长健，何妨游戏，莫问栖迟。"
        ],
        "notes": "",
        "id": "3656f2e5e32577ca650d68cc66fadc3c"
    },
    {
        "author": "张元干",
        "dynasty": "宋",
        "type": "词",
        "rhythmic": "兰陵王",
        "title": "",
        "preface": "",
        "paragraphs": [
            "绮霞散。",
            "空碧留晴向晚。",
            "东风里，天气困人，时节秋千闭深院。",
            "帘旌翠波飐。",
            "窗影残红一线。",
            "春光巧，花脸柳腰，勾引芳菲闹莺燕。",
            "闲愁费消遣。",
            "想娥绿轻晕，鸾鉴新怨。",
            "单衣欲试寒犹浅。",
            "羞衾凤空展，塞鸿难托，谁问潜宽旧带眼。",
            "念人似天远。",
            "迷恋。",
            "画堂宴。",
            "看最乐王孙，浓艳争劝。",
            "兰膏宝篆春宵短。",
            "拥檀板底唱，玉杯重暖。",
            "众中先醉，谩倚栏、早梦见。"
        ],
        "notes": "",
        "id": "2abbd59a94cf58393d65f124bc8ff1c9"
    },
    {
        "author": "张元干",
        "dynasty": "宋",
        "type": "词",
        "rhythmic": "兰陵王",
        "title": "",
        "preface": "",
        "paragraphs": [
            "卷朱箔。",
            "朝雨轻阴乍阁。",
            "阑干外，烟柳弄晴，芳草侵阶映红药。",
            "东风妒花恶。",
            "吹落。",
            "梢头嫩萼。",
            "屏山掩，沈水倦熏，中酒心情怕杯勺。",
            "寻思旧京洛。",
            "正年少疏狂，歌笑迷著。",
            "障泥油壁催梳掠。",
            "曾驰道同载，上林携手，灯夜初过早共约。",
            "又争信漂泊。",
            "寂寞。",
            "念行乐。",
            "甚粉淡衣襟，音断弦索。",
            "琼枝璧月春如昨。",
            "怅别后华表，那回双鹤。",
            "相思除是，向醉里、暂忘却。"
        ],
        "notes": "",
        "id": "79008671e88f75e52d221f91a771b833"
    },
    {
        "author": "张元干",
        "dynasty": "宋",
        "type": "词",
        "rhythmic": "减字木兰花",
        "title": "",
        "preface": "",
        "paragraphs": [
            "客亭小会。",
            "可惜无欢容易醉。",
            "归去更阑。",
            "细雨鸣窗一夜寒。",
            "昏然独坐。",
            "举世疏狂谁似我。",
            "强拨炉烟。",
            "也道今宵是上元。"
        ],
        "notes": "",
        "id": "9d8a8cb5a6314e3b1a6db64d6d8768b6"
    },
    {
        "author": "张元干",
        "dynasty": "宋",
        "type": "词",
        "rhythmic": "十月桃",
        "title": "",
        "preface": "",
        "paragraphs": [
            "蟠桃三熟，正清霜吹冷，爱日烘香。",
            "小试芳菲，时候无限风光。",
            "洛滨老人星见，□少室、云雾开祥。",
            "丹青万汇，熊兆崑台，凤举朝阳。",
            "向元枢会辅岩廊。",
            "记名著金瓯，位入中堂。",
            "梦熟钧天，屡惊颠倒衣裳。",
            "黄发更宜补衮，归去定、军国平章。",
            "管弦珠翠，兰玉簪缨，岁岁称觞。"
        ],
        "notes": "",
        "id": "c5b2777bfa3e0079b6b5047d398e673a"
    },
    {
        "author": "张元干",
        "dynasty": "宋",
        "type": "词",
        "rhythmic": "十月桃",
        "title": "",
        "preface": "",
        "paragraphs": [
            "年华催晚，听尊前偏唱，冲暖欺寒。",
            "乐府谁知，分付点化金丹。",
            "中原旧游何在，频入梦、老眼空潸。",
            "撩人冷蕊，浑似当时，无语低鬟。",
            "有多情多病文园。",
            "向雪后寻春，醉里凭阑。",
            "独步群芳，此花风度天然。",
            "罗浮淡妆素质，呼翠凤、飞舞斓斑。",
            "参横月落，留恨醒来，满地香残。"
        ],
        "notes": "",
        "id": "29e2e6d074d55c01555acb21f5315319"
    },
    {
        "author": "张元干",
        "dynasty": "宋",
        "type": "词",
        "rhythmic": "千秋岁",
        "title": "",
        "preface": "",
        "paragraphs": [
            "相门出相，和气浓春酿。",
            "传家冠佩云台上。",
            "庞眉扶寿杖。",
            "绿发披仙氅。",
            "星两两。",
            "泰阶已应升平象。",
            "玉砌兰芽长。",
            "定向东风赏。",
            "添彩袖，褰罗幌。",
            "丝簧俱妙手，珠翠争宫样。",
            "江海量。",
            "年年醉里翻新唱。"
        ],
        "notes": "",
        "id": "5b1e3a9ee65c3ce067d01d95642ca240"
    },
    {
        "author": "张元干",
        "dynasty": "宋",
        "type": "词",
        "rhythmic": "南乡子",
        "title": "",
        "preface": "",
        "paragraphs": [
            "山寺辋川图。",
            "霜叶云林锦绣居。",
            "寿斝浮春珠翠拥，欢娱。",
            "满院流泉绕绮疏。",
            "道气自肤腴。",
            "几席轻尘一点无。",
            "天要耆英修相业，清都。",
            "已有泥书降玉除。"
        ],
        "notes": "",
        "id": "8e8d1782df651065ac353fb453c87fdf"
    },
    {
        "author": "张元干",
        "dynasty": "宋",
        "type": "词",
        "rhythmic": "南歌子",
        "title": "",
        "preface": "",
        "paragraphs": [
            "桂魄分馀晕，檀香破紫心。",
            "高鬟松绾鬓云侵。",
            "又被兰膏香染、色沈沈。",
            "指印纤纤粉，钗横隐隐金。",
            "更阑云雨凤帷深。",
            "长是枕前不见、殢人寻。"
        ],
        "notes": "",
        "id": "c79396c8542096d159e8220d00c149d7"
    },
    {
        "author": "张元干",
        "dynasty": "宋",
        "type": "词",
        "rhythmic": "南歌子",
        "title": "",
        "preface": "",
        "paragraphs": [
            "玉露团寒菊，秋风入败荷。",
            "缭墙南畔曲池涡。",
            "天迥遥岑倒影、落层波。",
            "月转檐牙短，更传漏箭多。",
            "醉来归去意如何。",
            "只为地偏心远、惯弦歌。"
        ],
        "notes": "",
        "id": "e652593abfd8dd5e0707f763984bd852"
    },
    {
        "author": "张元干",
        "dynasty": "宋",
        "type": "词",
        "rhythmic": "南歌子",
        "title": "",
        "preface": "",
        "paragraphs": [
            "远树留残雪，寒江照晚晴。",
            "分明江上数峰青。",
            "倚槛旧愁新恨、一时生。",
            "春意来无际，归舟去有程。",
            "道人元自没心情。",
            "楚梦只因沈醉、等闲成。"
        ],
        "notes": "",
        "id": "0807b9205942b77c91d9fc3fb745214e"
    },
    {
        "author": "张元干",
        "dynasty": "宋",
        "type": "词",
        "rhythmic": "南歌子",
        "title": "",
        "preface": "",
        "paragraphs": [
            "凉月今宵满，晴空万里宽。",
            "素娥应念老夫闲。",
            "特地中秋著意、照人间。",
            "香雾云鬟湿，清辉玉臂寒。",
            "休教凝伫向更阑。",
            "飘下桂华闻早、大家看。"
        ],
        "notes": "",
        "id": "1efda89ee1c9f2732ed9a75498d12002"
    },
    {
        "author": "张元干",
        "dynasty": "宋",
        "type": "词",
        "rhythmic": "南歌子",
        "title": "",
        "preface": "",
        "paragraphs": [
            "玉斧修圆了，冰轮分外清。",
            "共看星向绣衣明。",
            "元是生朝为寿、对难兄。",
            "鸿雁翻秋影，埙篪和笑声。",
            "他年中令彩衣荣。",
            "记取今宵丹荔、醉瑶觥。"
        ],
        "notes": "",
        "id": "903665579c782738c53b1bf082d948b3"
    },
    {
        "author": "张元干",
        "dynasty": "宋",
        "type": "词",
        "rhythmic": "卜算子",
        "title": "",
        "preface": "",
        "paragraphs": [
            "芳信着寒梢，影入花光画。",
            "玉立风前万里春，雪艳江天夜。",
            "谁折暗香来，故把新篘泻。",
            "记得偎人并照时，鬓乱斜枝惹。"
        ],
        "notes": "",
        "id": "702b0f774753313db152693d767a3161"
    },
    {
        "author": "张元干",
        "dynasty": "宋",
        "type": "词",
        "rhythmic": "卜算子",
        "title": "",
        "preface": "",
        "paragraphs": [
            "风露湿行云，沙水迷归艇。",
            "卧看明河月满空，斗挂苍山顶。",
            "万古只青天，多事悲人境。",
            "起舞闻鸡酒未醒，潮落秋江冷。"
        ],
        "notes": "",
        "id": "d06f44354f463298fc237953cf75bba6"
    },
    {
        "author": "张元干",
        "dynasty": "宋",
        "type": "词",
        "rhythmic": "卜算子",
        "title": "",
        "preface": "",
        "paragraphs": [
            "凉气入熏笼，暗影敧花砌。",
            "紫玉谁人三弄寒，细吹断、江梅意。",
            "花底湿春衣，隔坐风轻递。",
            "却笑笙箫缑岭人，明日偷垂泪。"
        ],
        "notes": "",
        "id": "a3f623049d6679a25a306f73b0a992f9"
    },
    {
        "author": "张元干",
        "dynasty": "宋",
        "type": "词",
        "rhythmic": "卜算子",
        "title": "",
        "preface": "",
        "paragraphs": [
            "的皪数枝斜，冰雪萦馀态。",
            "烛外尊前满眼春，风味年年在。",
            "老去惜花深，醉里愁多㬠。",
            "冷蕊孤芳底处愁，少个人人戴。"
        ],
        "notes": "",
        "id": "49c596039fc25fa52f822df65b2490cd"
    },
    {
        "author": "张元干",
        "dynasty": "宋",
        "type": "词",
        "rhythmic": "卷珠帘",
        "title": "",
        "preface": "",
        "paragraphs": [
            "祥景飞光盈衮绣，流庆昆台，自是神仙胄。谁遣阳和放春透，化工重入丹青手。",
            "云璈锦瑟争为寿，玉带金鱼，共愿人长久。偷取蟠桃荐芳酒，更看南极星朝斗。"
        ],
        "notes": "",
        "id": "13a5fca6fd97d20a4c7b4a1b48ccdc83"
    },
    {
        "author": "张元干",
        "dynasty": "宋",
        "type": "词",
        "rhythmic": "喜迁莺令・喜迁莺",
        "title": "",
        "preface": "",
        "paragraphs": [
            "云叶乱，月华光。",
            "罗幕卷新凉。",
            "玉醅初泛嫩鹅黄。",
            "花露滴秋香。",
            "地行仙，天上相。",
            "风度世间人样。",
            "悬知洗盏径开尝。",
            "谁醉伴禅床。"
        ],
        "notes": "",
        "id": "5ff15699d490065b7b55d4168f6a03a7"
    },
    {
        "author": "张元干",
        "dynasty": "宋",
        "type": "词",
        "rhythmic": "喜迁莺令・喜迁莺",
        "title": "",
        "preface": "",
        "paragraphs": [
            "文倚马，笔如椽。",
            "桂殿早登仙。",
            "旧游册府记当年。",
            "衮绣合貂蝉。",
            "庆天申，瞻玉座，鹓鹭正陪班。",
            "看君稳步过花砖。",
            "归院引金莲。"
        ],
        "notes": "",
        "id": "43d5874a3c22636737cecaf9642c8eda"
    },
    {
        "author": "张元干",
        "dynasty": "宋",
        "type": "词",
        "rhythmic": "喜迁莺慢・喜迁莺",
        "title": "",
        "preface": "",
        "paragraphs": [
            "雁塔题名，宝津朌宴，盛事簪绅常说。",
            "文物昭融，圣代搜罗，千里争趋丹阙。",
            "元侯劝驾，乡老献书，发轫龟前列。",
            "山川秀，圜冠众多，无如闽越豪杰。",
            "姓标红纸，帖报泥金，喜信归来俱捷。",
            "骄马芦鞭醉垂，蓝绶吹雪。",
            "芳月素娥情厚，桂华一任郎君折。",
            "须满引，南台又是，合沙时节。"
        ],
        "notes": "",
        "id": "91546b236c0ddef777c18d55dff42e6b"
    },
    {
        "author": "张元干",
        "dynasty": "宋",
        "type": "词",
        "rhythmic": "夏云峰",
        "title": "",
        "preface": "",
        "paragraphs": [
            "涌冰轮，飞沆瀣，霄汉万里云开。",
            "南极瑞占象纬，寿应三台。",
            "锦肠珠唾，锺间气、卓荦天才。",
            "正暑，有祥光照社，玉燕投怀。",
            "新堂深处捧杯，乍香泛水芝，空翠风回。",
            "凉送燕歌缓舞，醉罥瑶钗。",
            "长生难老，都道是、柏叶仙阶。",
            "笑傲，且山中宰相，平地蓬莱。"
        ],
        "notes": "",
        "id": "3e63e51b1177ebd13e0ef7c9b051f65b"
    },
    {
        "author": "张元干",
        "dynasty": "宋",
        "type": "词",
        "rhythmic": "夜游宫",
        "title": "",
        "preface": "",
        "paragraphs": [
            "半吐寒梅未拆。",
            "双鱼洗、冰澌初结。",
            "户外明帘风任揭。",
            "拥红炉，洒窗间，闻霰雪。",
            "比去年时节。",
            "这心事、有人忺说。",
            "斗帐重熏鸳被叠。",
            "酒微醺，管灯花，今夜别。"
        ],
        "notes": "",
        "id": "e978cbaee014e1a35772c5c3afaf513e"
    },
    {
        "author": "张元干",
        "dynasty": "宋",
        "type": "词",
        "rhythmic": "天仙子",
        "title": "",
        "preface": "",
        "paragraphs": [
            "楼外轻阴春澹伫。",
            "数点杏梢寒食雨。",
            "少年油壁记寻芳，梁苑路。",
            "今何处。",
            "千树红云空梦去。",
            "惊见此花须折取。",
            "明日满城传侍女。",
            "情知醉里惜花深，留春住。",
            "听莺语。",
            "一段风流天赋与。"
        ],
        "notes": "",
        "id": "d48e44737ccdac26da620133be68e507"
    },
    {
        "author": "张元干",
        "dynasty": "宋",
        "type": "词",
        "rhythmic": "好事近",
        "title": "",
        "preface": "",
        "paragraphs": [
            "斗帐炷炉熏，花露裛成芗泽。",
            "萦透雪儿金缕，醉玉壶春色。",
            "非烟非雾锁窗中，王孙倦留客。",
            "不道粉墙南畔，也有人闻得。"
        ],
        "notes": "",
        "id": "877f0b8f06cfe331f25049b6f9557a20"
    },
    {
        "author": "张元干",
        "dynasty": "宋",
        "type": "词",
        "rhythmic": "好事近",
        "title": "",
        "preface": "",
        "paragraphs": [
            "春色到花房，芳信一枝偏好。",
            "勾引万红千翠，为化工呈巧。",
            "花姑玉貌笑东风，今朝放春早。",
            "看取鬓边幡胜，永宜春难老。"
        ],
        "notes": "",
        "id": "606824591ad5a1248858162a8663e0ac"
    },
    {
        "author": "张元干",
        "dynasty": "宋",
        "type": "词",
        "rhythmic": "好事近",
        "title": "",
        "preface": "",
        "paragraphs": [
            "梅润乍晴天，帘卷画堂风月。",
            "珠翠共迷香雾，是长年时节。",
            "瑶池清夜宴群仙，鸾笙未吹彻。",
            "西母醉中微笑，看蟠桃初结。"
        ],
        "notes": "",
        "id": "ca38d49036049a9579900e628a2ca9ce"
    },
    {
        "author": "张元干",
        "dynasty": "宋",
        "type": "词",
        "rhythmic": "好事近",
        "title": "",
        "preface": "",
        "paragraphs": [
            "老去更思归，芳草正薰南陌。",
            "上巳又逢寒食，叹三年为客。",
            "吹花小雨湿秋千，闲却好春色。",
            "天甚不怜人老，早教人归得。"
        ],
        "notes": "",
        "id": "1d65fe667e889cd8fcc41c5600bc3990"
    },
    {
        "author": "张元干",
        "dynasty": "宋",
        "type": "词",
        "rhythmic": "好事近",
        "title": "",
        "preface": "",
        "paragraphs": [
            "华烛炯离觞，山吐四更寒月。",
            "公子唾花枝玉，尽一时豪杰。",
            "三冬兰若读书灯，想见太清绝。",
            "纸帐地炉香暖，傲一窗风月。"
        ],
        "notes": "",
        "id": "5a19c61826326efbb583d857c1ee8c10"
    },
    {
        "author": "张元干",
        "dynasty": "宋",
        "type": "词",
        "rhythmic": "如梦令",
        "title": "",
        "preface": "",
        "paragraphs": [
            "卧看西湖烟渚。",
            "绿盖红妆无数。",
            "帘卷曲栏风，拂面荷香吹雨。",
            "归去。",
            "归去。",
            "笑损花边鸥鹭。"
        ],
        "notes": "",
        "id": "3c6ceaeb01f4d3e1d84820b50c46c3eb"
    },
    {
        "author": "张元干",
        "dynasty": "宋",
        "type": "词",
        "rhythmic": "如梦令",
        "title": "",
        "preface": "",
        "paragraphs": [
            "潮退江南晚渡。",
            "山暗水西烟雨。",
            "天气十分凉，断送一年残暑。",
            "归去。",
            "归去。",
            "香雾曲屏深处。"
        ],
        "notes": "",
        "id": "8577416898b2fcdf17f67af78bd0c251"
    },
    {
        "author": "张元干",
        "dynasty": "宋",
        "type": "词",
        "rhythmic": "如梦令",
        "title": "",
        "preface": "",
        "paragraphs": [
            "雨洗青冥风露。",
            "云外双星初度。",
            "乞巧夜楼空，月妒回廊私语。",
            "凝伫。",
            "凝伫。",
            "不似去年情绪。"
        ],
        "notes": "",
        "id": "3a0a77a74e0281bb82710f210935fffe"
    },
    {
        "author": "张元干",
        "dynasty": "宋",
        "type": "词",
        "rhythmic": "宝鼎现",
        "title": "",
        "preface": "",
        "paragraphs": [
            "山庄图画，锦囊吟咏，胸中丘壑。",
            "年少日、如虹豪气，吐凤词华浑忘却。",
            "便袖手、向岩前溪畔，种满烟梢雾箨。",
            "想别墅平泉，当时草木，风流如昨。",
            "瘦藤闲倚看锄药。",
            "双芒鞋、雨后常著。",
            "目送处、飞鸿灭没，谁问蓬蒿争燕雀。",
            "乍霁月、望松云南渡，短艇敧沙夜泊。",
            "正万里清冥，千林虚籁，从渠缯缴。",
            "携幼尚有筠丁，谁会得、人生行乐。",
            "岸帻纶巾归去，深户相迷翠幕。",
            "恐未免、上凌烟阁。",
            "好在秋天鹗。",
            "念小山丛桂，今宵狂客，不胜杯勺。"
        ],
        "notes": "",
        "id": "49870112c62eb038e27bfb87ba70dff8"
    },
    {
        "author": "张元干",
        "dynasty": "宋",
        "type": "词",
        "rhythmic": "小重山",
        "title": "",
        "preface": "",
        "paragraphs": [
            "谁向晴窗伴素馨。",
            "兰芽初秀发，紫檀心。",
            "国香幽艳最情深。",
            "歌白雪，祗少一张琴。",
            "新月冷光侵。",
            "醉时花近眼，莫频斟。",
            "薛涛笺上楚妃吟。",
            "空凝睇，归去梦中寻。"
        ],
        "notes": "",
        "id": "aeb0804fb70c3128c040f5cf7c277639"
    },
    {
        "author": "张元干",
        "dynasty": "宋",
        "type": "词",
        "rhythmic": "彩鸾归令",
        "title": "",
        "preface": "",
        "paragraphs": [
            "珠履争围。",
            "小立春风趁拍低。",
            "态闲不管乐催伊。",
            "整铢衣。",
            "粉融香润随人劝，玉困花娇越样宜。",
            "凤城灯夜旧家时。",
            "数他谁。"
        ],
        "notes": "",
        "id": "1a8a1786946b66350ca917f6fec14553"
    },
    {
        "author": "张元干",
        "dynasty": "宋",
        "type": "词",
        "rhythmic": "忆秦娥",
        "title": "",
        "preface": "",
        "paragraphs": [
            "桃花萼。",
            "雨肥红绽东风恶。",
            "东风恶。",
            "长亭无寐，短书难托。",
            "征衫辜负深闺约。",
            "禁烟时候春罗薄。",
            "春罗薄。",
            "多应消瘦，可忺梳掠。"
        ],
        "notes": "",
        "id": "b038dbed0181d4fc8c1405af7a84db5d"
    },
    {
        "author": "张元干",
        "dynasty": "宋",
        "type": "词",
        "rhythmic": "念奴娇",
        "title": "",
        "preface": "",
        "paragraphs": [
            "垂虹望极，扫太虚纤翳，明河翻雪。",
            "一碧天光波万顷，涌出广寒宫阙。",
            "好事浮家，不辞百里，俱载如花颊。",
            "琴高双鲤，鼎来同醉孤绝。",
            "浩荡今夕风烟，人间天上，别似寻常月。",
            "陶冶三高千古恨，赏我中秋清节。",
            "八十仙翁，雅宜图画，写取横江楫。",
            "平生奇观，梦回犹竦毛发。"
        ],
        "notes": "",
        "id": "2510eb476f48c69bc0616a563739a810"
    },
    {
        "author": "张元干",
        "dynasty": "宋",
        "type": "词",
        "rhythmic": "念奴娇",
        "title": "",
        "preface": "",
        "paragraphs": [
            "寒绡素壁，露华浓、群玉峰峦如洗。",
            "明镜池开秋水净，冷浸一天空翠。",
            "荷芰波生，菰蒲风动，惊起鱼龙戏。",
            "山河影里，十分光照人世。",
            "谁似老子痴顽，胡床敧坐，自引壶觞醉。",
            "醉里悲歌歌未彻，屋角乌飞星坠。",
            "对影三人，停杯一问，谁解骑鲸意。",
            "玉京何处，翠楼空锁十二。"
        ],
        "notes": "",
        "id": "694363ec2d6d269cd8f1cfd7f9ba8aa9"
    },
    {
        "author": "张元干",
        "dynasty": "宋",
        "type": "词",
        "rhythmic": "念奴娇",
        "title": "",
        "preface": "",
        "paragraphs": [
            "秋风万里，湛银潢清影，冰轮寒色。",
            "八月灵槎乘兴去，织女机边为客。",
            "山拥鸡林，江澄鸭绿，四顾沧溟窄。",
            "醉来横吹，数声悲愤谁测。",
            "飘荡贝阙珠宫，群龙惊睡起，冯夷波激。",
            "云气苍茫吟啸处，龟吼鲸奔天黑。",
            "回首当时，蓬莱方丈，好个归消息。",
            "而今图画，谩教千古传得。"
        ],
        "notes": "",
        "id": "c786aee20b1588611588c9410a5f65d8"
    },
    {
        "author": "张元干",
        "dynasty": "宋",
        "type": "词",
        "rhythmic": "念奴娇",
        "title": "",
        "preface": "",
        "paragraphs": [
            "吴松初冷，记垂虹南望，残日西沈。",
            "秋入青冥三万顷，蟾影吞尽湖阴。",
            "玉斧为谁，冰轮如许，宫阙想寒深。",
            "人间奇观，古今豪士悲吟。",
            "苍弁丹颊仙翁，淮山风露底，曾赋幽寻。",
            "老去专城仍好客，时拥歌吹登临。",
            "坐揖龙江，举杯相属，桂子落波心。",
            "一声猿啸，醉来虚籁千林。"
        ],
        "notes": "",
        "id": "21e334edb3afef90e919dc4cbb81e7ac"
    },
    {
        "author": "张元干",
        "dynasty": "宋",
        "type": "词",
        "rhythmic": "念奴娇",
        "title": "",
        "preface": "",
        "paragraphs": [
            "蕊香深处，逢上巳、生怕花飞红雨。",
            "万点胭脂遮翠袖，谁识黄昏凝伫。",
            "烧烛呈妆，传杯绕槛，莫放春归去。",
            "垂丝无语，见人浑似羞妒。",
            "修禊当日兰亭，群贤弦管里，英姿如许。",
            "宝靥罗衣，应未有、许多阳台神女。",
            "气涌三山，醉听五鼓，休更分今古。",
            "壶中天地，大家著意留住。"
        ],
        "notes": "",
        "id": "b7edd9dfda37377ee7903d29a7f027c9"
    },
    {
        "author": "张元干",
        "dynasty": "宋",
        "type": "词",
        "rhythmic": "念奴娇",
        "title": "",
        "preface": "",
        "paragraphs": [
            "江天雨霁，正露荷擎翠，风槐摇绿。",
            "试问秦楼今夜里，愁到阑干几曲。",
            "笑拈黄花，重题红叶，无奈归期促。",
            "暮云千里，桂花初绽寒玉。",
            "有谁伴我凄凉，除非分付与，杯中醽醁。",
            "水本无情山又远，回首烟波云木。",
            "梦绕西园，魂飞南浦，自古情难足。",
            "旧游何处，落霞空映孤鹜。"
        ],
        "notes": "",
        "id": "2e481fd8bbf3ae097a99982652f7ccad"
    },
    {
        "author": "张元干",
        "dynasty": "宋",
        "type": "词",
        "rhythmic": "怨王孙・忆王孙",
        "title": "",
        "preface": "",
        "paragraphs": [
            "霁雨天迥。",
            "平林烟暝。",
            "灯闪沙汀，水生钓艇。",
            "楼外柳暗谁家。",
            "乱昏鸦。",
            "相思怪得今番甚。",
            "寒食近。",
            "小砑鱼笺信。",
            "屏山交掩，微醉独倚栏干。",
            "恨春寒。"
        ],
        "notes": "",
        "id": "eea5ebf25c3f22185a8b777782798623"
    },
    {
        "author": "张元干",
        "dynasty": "宋",
        "type": "词",
        "rhythmic": "怨王孙・忆王孙",
        "title": "",
        "preface": "",
        "paragraphs": [
            "小院春昼。",
            "晴窗霞透。",
            "把雨燕脂，倚风翠袖。",
            "芳意恼乱人多。",
            "暖金荷。",
            "多情不分群葩后。",
            "伤春瘦。",
            "浅黛眉尖秀。",
            "红潮醉脸，半掩花底重门。",
            "怨黄昏。"
        ],
        "notes": "",
        "id": "1acdf19b481e9203a6004c3fa7621fdc"
    },
    {
        "author": "张元干",
        "dynasty": "宋",
        "type": "词",
        "rhythmic": "感皇恩",
        "title": "",
        "preface": "",
        "paragraphs": [
            "豹尾引黄幡，宣麻金殿。",
            "雨露恩浓自天遣。",
            "搢绅交誉，最乐至诚为善。",
            "信知宗姓喜，君王眷。",
            "宝炬密香，玉卮波滟。",
            "醉拥笙歌夜深院。",
            "西清班近，雅称元戎同燕。",
            "要看茅土相，貂蝉面。"
        ],
        "notes": "",
        "id": "fd2f5f31e9351f7eaae781efdd19d4b9"
    },
    {
        "author": "张元干",
        "dynasty": "宋",
        "type": "词",
        "rhythmic": "感皇恩",
        "title": "",
        "preface": "",
        "paragraphs": [
            "荔子著花繁，清微庭院。",
            "贺厦双飞画梁燕。",
            "绮罗丛里，百和炉烟祝愿。",
            "愿从今日去，身长健。",
            "檀板竞催，榕阴初转。",
            "舞袖风前翠翘颤。",
            "明年开府，锡宴金锺宣劝。",
            "寿星朝北斗，君王眷。"
        ],
        "notes": "",
        "id": "3236d2569c8d12ca3042a797dca5092d"
    },
    {
        "author": "张元干",
        "dynasty": "宋",
        "type": "词",
        "rhythmic": "感皇恩",
        "title": "",
        "preface": "",
        "paragraphs": [
            "年少太平时，名园甲第。",
            "谈笑雍容万锺贵。",
            "姚黄重绽，长对小春天气。",
            "绮罗丛里惯，今朝醉。",
            "台衮向贤，元枢虚位。",
            "壮岁青云自曾致。",
            "流霞麟脯，难老洛滨风味。",
            "谢公须再为，苍生起。"
        ],
        "notes": "",
        "id": "c7bd5327a755b4f10fc2f1c6779ed866"
    },
    {
        "author": "张元干",
        "dynasty": "宋",
        "type": "词",
        "rhythmic": "感皇恩",
        "title": "",
        "preface": "",
        "paragraphs": [
            "绿发照魁星，平康争看。",
            "锦绣肝肠五千卷。",
            "出逢熙运，早侍玉皇香案。",
            "禁涂扬历遍，纡宸眷。",
            "安养老成，十年萧散。",
            "天要中兴相公健。",
            "生朝开宴，长是通宵弦管。",
            "藕花香不断，南风远。"
        ],
        "notes": "",
        "id": "94a28072a2fb2646cbae5b71a45f9705"
    },
    {
        "author": "张元干",
        "dynasty": "宋",
        "type": "词",
        "rhythmic": "明月逐人来",
        "title": "",
        "preface": "",
        "paragraphs": [
            "花迷珠翠。",
            "香飘罗绮。",
            "帘旌外、月华如水。",
            "暖红影里，谁会王孙意。",
            "最乐升平景致。",
            "长记宫中五夜，春风鼓吹。",
            "游仙梦、轻寒半醉。",
            "凤帏未暖，归去熏浓被。",
            "更问阴晴天气。"
        ],
        "notes": "",
        "id": "81eae78d630060d6bfe522b3fc07e635"
    },
    {
        "author": "张元干",
        "dynasty": "宋",
        "type": "词",
        "rhythmic": "春光好",
        "title": "",
        "preface": "",
        "paragraphs": [
            "吴绫窄，藕丝重。",
            "一钩红。",
            "翠被眠时常要人暖，著怀中。",
            "六幅裙窣轻风。",
            "见人遮尽行踪。",
            "正是踏青天气好，忆弓弓。"
        ],
        "notes": "",
        "id": "e60c359a1dc33a51f28d0b818d7a762e"
    },
    {
        "author": "张元干",
        "dynasty": "宋",
        "type": "词",
        "rhythmic": "春光好",
        "title": "",
        "preface": "",
        "paragraphs": [
            "疏雨洗，细风吹。",
            "淡黄时。",
            "不分小亭芳草绿，映檐低。",
            "楼下十二层梯。",
            "日长影里莺啼。",
            "倚遍阑干看尽柳，忆腰肢。"
        ],
        "notes": "",
        "id": "51160a2f2a86fc1953dc35ab7fc4a211"
    },
    {
        "author": "张元干",
        "dynasty": "宋",
        "type": "词",
        "rhythmic": "春光好",
        "title": "",
        "preface": "",
        "paragraphs": [
            "寒食近，踏青时。",
            "画堂西。",
            "可是春来偏倦绣，乍生儿。",
            "香绵轻拂胭脂。",
            "加文褓、初试班衣。",
            "诮没功夫存问我，且怜伊。"
        ],
        "notes": "",
        "id": "0efded7eb6fb556956447c0703ad8a93"
    },
    {
        "author": "张元干",
        "dynasty": "宋",
        "type": "词",
        "rhythmic": "春光好",
        "title": "",
        "preface": "",
        "paragraphs": [
            "花恨雨，柳嫌风。",
            "客愁浓。",
            "坐久霜刀飞碎雪，一尊同。",
            "劳烦玉指春葱。",
            "未放箸、金盘已空。",
            "更与个中寻尺素，两情通。"
        ],
        "notes": "",
        "id": "829ffca9d4b9590d25b863cc2e1df6c6"
    },
    {
        "author": "张元干",
        "dynasty": "宋",
        "type": "词",
        "rhythmic": "昭君怨",
        "title": "",
        "preface": "",
        "paragraphs": [
            "春院深深莺语。",
            "花怨一帘烟雨。",
            "禁火已销魂。",
            "更黄昏。",
            "衾暖麝灯落灺。",
            "雨过重门深夜。",
            "枕上百般猜。",
            "未归来。"
        ],
        "notes": "",
        "id": "95474312a161229a327b843918497ab4"
    },
    {
        "author": "张元干",
        "dynasty": "宋",
        "type": "词",
        "rhythmic": "望海潮",
        "title": "",
        "preface": "",
        "paragraphs": [
            "麒麟图画，貂蝉冠冕，青毡自属元勋。",
            "绿野旧游，平泉雅咏，霞舒烟卷朝昏。",
            "风月小阳春。",
            "照玳筵珠履，公子王孙。",
            "雪度嵩高，影横伊水庆生申。",
            "早梅长醉芳尊。",
            "况中兴盛际，宥密宗臣。",
            "琳馆奉祠，金瓯覆字，和羹妙手还新。",
            "光射紫微垣。",
            "看五云朝斗，千载逢辰。",
            "开取八荒寿域，一气转洪钧。"
        ],
        "notes": "",
        "id": "487f5aa4a0a1356712f040654330c3ee"
    },
    {
        "author": "张元干",
        "dynasty": "宋",
        "type": "词",
        "rhythmic": "望海潮",
        "title": "",
        "preface": "",
        "paragraphs": [
            "苍山烟澹，寒溪风定，玉簪罗带绸缪。",
            "轻霭暮飞，青冥远净，珠星璧月光浮。",
            "城际踊层楼。",
            "正翠帘高卷，绿琐低钩。",
            "影落尊罍，气和歌管共清游。",
            "史君冠世风流。",
            "拥香鬟凭槛，雾鬓凝眸。",
            "银烛暖宵，花光照席，谯门莫报更筹。",
            "逸兴醉无休。",
            "赋探梅芳信，翻曲新讴。",
            "想见疏枝冷蕊，春意到沙洲。"
        ],
        "notes": "",
        "id": "8694375a92121d217d32cb703047c2c8"
    },
    {
        "author": "张元干",
        "dynasty": "宋",
        "type": "词",
        "rhythmic": "朝中措",
        "title": "",
        "preface": "",
        "paragraphs": [
            "花阴如坐木兰船。",
            "风露正娟娟。",
            "翠盖匝庭芳影，青蛟平地飞涎。",
            "春撩狂兴，香迷痛饮，中圣中贤。",
            "携取一枝同梦，从他五夜如年。"
        ],
        "notes": "",
        "id": "e822e1acaefd7e9b01f8f0ac3b41f128"
    },
    {
        "author": "张元干",
        "dynasty": "宋",
        "type": "词",
        "rhythmic": "杨柳枝",
        "title": "",
        "preface": "",
        "paragraphs": [
            "深院今宵枕簟凉。",
            "烛花光。",
            "更筹何事促行觞。",
            "恼刚肠。",
            "老去一蓑烟雨里，钓沧浪。",
            "看君鸣凤向朝阳。",
            "且腰黄。"
        ],
        "notes": "",
        "id": "03bd31bb83e0c57ce85d3c3d0196257f"
    },
    {
        "author": "张元干",
        "dynasty": "宋",
        "type": "词",
        "rhythmic": "柳梢青",
        "title": "",
        "preface": "",
        "paragraphs": [
            "小楼南陌。",
            "翠軿金勒，谁家春色。",
            "冷雨吹花，禁烟怯柳，伤心行客。",
            "少年百万呼卢，拥越女、吴姬共掷。",
            "被底香浓，尊前烛灭，如今消得。"
        ],
        "notes": "",
        "id": "18666e1347ed72e49377264454610f66"
    },
    {
        "author": "张元干",
        "dynasty": "宋",
        "type": "词",
        "rhythmic": "柳梢青",
        "title": "",
        "preface": "",
        "paragraphs": [
            "清山浮碧。",
            "细风丝雨，新愁如织。",
            "慵试春衫，不禁宿酒，天涯寒食。",
            "归期莫数芳辰，误几度、回廊夜色。",
            "入户飞花，隔帘双燕，有谁知得。"
        ],
        "notes": "",
        "id": "710196ffad61ca70bebba97003f58253"
    },
    {
        "author": "张元干",
        "dynasty": "宋",
        "type": "词",
        "rhythmic": "楼上曲",
        "title": "",
        "preface": "",
        "paragraphs": [
            "清夜灯前花报喜。",
            "心随社燕凉风起。",
            "云路修成宝月时。",
            "东楼怅望君先归。",
            "沆瀣秋香生玉井。",
            "画檐深转梧桐影。",
            "看君西去侍明光。",
            "杯中丹桂一枝芳。"
        ],
        "notes": "",
        "id": "9861cfd009fa71562cf1deb4f30b9263"
    },
    {
        "author": "张元干",
        "dynasty": "宋",
        "type": "词",
        "rhythmic": "楼上曲",
        "title": "",
        "preface": "",
        "paragraphs": [
            "楼外夕阳明远水。",
            "楼中人倚东风里。",
            "何事有情怨别离。",
            "低鬟背立君应知。",
            "东望云山君去路。",
            "断肠迢迢尽愁处。",
            "明朝不忍见云山。",
            "从今休傍曲阑干。"
        ],
        "notes": "",
        "id": "a9ba68d0661a82c65ab9f50c0329a4b6"
    },
    {
        "author": "张元干",
        "dynasty": "宋",
        "type": "词",
        "rhythmic": "水调歌头",
        "title": "",
        "preface": "",
        "paragraphs": [
            "戎虏乱中夏，星历一周天。",
            "干戈未定，悲咤河洛尚腥膻。",
            "万里两宫无路。",
            "政仰君王神武。",
            "愿数中兴年。",
            "吾道尊洙泗，何暇议伊川。",
            "吕公子，三世相，在凌烟。",
            "诗名独步，焉用儿辈更毛笺。",
            "好去承明谠论。",
            "照映金狨带稳。",
            "恩与荔枝偏。",
            "回首东山路，池阁醉双莲。"
        ],
        "notes": "",
        "id": "a374a98039150c27b65a75b5f415cad2"
    },
    {
        "author": "张元干",
        "dynasty": "宋",
        "type": "词",
        "rhythmic": "水调歌头",
        "title": "",
        "preface": "",
        "paragraphs": [
            "举手钓鳌客，削迹种瓜侯。",
            "重来吴会三伏，行见五湖秋。",
            "耳畔风波摇荡，身外功名飘忽，何路射旄头。",
            "孤负男儿志，怅望故园愁。",
            "梦中原，挥老泪，遍南州。",
            "元龙湖海豪气，百尺卧高楼。",
            "短发霜黏两鬓，清夜盆倾一雨，喜听瓦鸣沟。",
            "犹有壮心在，付与百川流。"
        ],
        "notes": "",
        "id": "c87ff3d2a6cc9711d4b2182522bc761d"
    },
    {
        "author": "张元干",
        "dynasty": "宋",
        "type": "词",
        "rhythmic": "水调歌头",
        "title": "",
        "preface": "",
        "paragraphs": [
            "最乐贤王子，今岁好中秋。",
            "夜深珠履，举杯相属尽名流。",
            "宿雨乍开银汉，洗出玉蟾秋色，人在广寒游。",
            "浩荡山河影，偏照岳阳楼。",
            "露华浓，君恩重，判扶头。",
            "霓旌星节，已随丝管下皇州。",
            "满座烛光花礼，笑罥乌巾同醉，谁问负薪裘。",
            "月转檐牙晓，高枕更无忧。"
        ],
        "notes": "",
        "id": "581fce800afbce42851d4fcdcd2f5f9b"
    },
    {
        "author": "张元干",
        "dynasty": "宋",
        "type": "词",
        "rhythmic": "水调歌头",
        "title": "",
        "preface": "",
        "paragraphs": [
            "今夕定何夕，秋垂满东瓯。",
            "悲凉怀抱，何事还倍去年愁。",
            "万里碧空如洗，寒浸十分明月，帘卷玉波流。",
            "非是经年别，一岁两中秋。",
            "坐中庭，风露下，冷飕飕。",
            "素娥无语相对，尊酒且迟留。",
            "琴罢不堪幽怨，遥想三山影外，人倚夜深楼。",
            "矫首望霄汉，云海路悠悠。"
        ],
        "notes": "",
        "id": "43708ff39417e8b07a40d001e2857851"
    },
    {
        "author": "张元干",
        "dynasty": "宋",
        "type": "词",
        "rhythmic": "水调歌头",
        "title": "",
        "preface": "",
        "paragraphs": [
            "柱策松江上，举酒酹三高。",
            "此生飘荡，往来身世两徒劳。",
            "长羡五湖烟艇，好是秋风鲈脍，笠泽久蓬蒿。",
            "想像英灵在，千古傲云涛。",
            "俯沧浪，舌空旷，恍神交。",
            "解衣盘礴，政须一笑属吾曹。",
            "洗尽人间尘土，扫去胸中冰炭，痛饮读离骚。",
            "纵有垂天翼，何用钓连鳌。"
        ],
        "notes": "",
        "id": "46c97a593e795db90aba96d760040c8e"
    },
    {
        "author": "张元干",
        "dynasty": "宋",
        "type": "词",
        "rhythmic": "水调歌头",
        "title": "",
        "preface": "",
        "paragraphs": [
            "放浪形骸外，憔悴山泽癯。",
            "倒冠落佩，此心不待白髭须。",
            "聊复脱身鹓鹭，未暇先寻水竹，矫首汉庭疏。",
            "长夏啖丹荔，两纪傲闲居。",
            "忽风飘，连雨打，向西湖。",
            "藕花深处，尚能同载曲生无。",
            "听子谈天舌本，浇我书空胸次，醉卧踏冰壶。",
            "毕竟凌烟像，何似辋川图。"
        ],
        "notes": "",
        "id": "16e1ec1a8a44d3bd627fe873311c1467"
    },
    {
        "author": "张元干",
        "dynasty": "宋",
        "type": "词",
        "rhythmic": "水调歌头",
        "title": "",
        "preface": "",
        "paragraphs": [
            "袖手看飞雪，高卧过残冬。",
            "飘然底事春到，先我逐孤鸿。",
            "挟取笔端风雨，快写胸中丘壑，不肯下樊笼。",
            "大笑了今古，乘兴便西东。",
            "一尊酒，知何处，又相逢。",
            "奴星结柳，与君同送五家穷。",
            "好是橘封千户，正恐楼高百尺，湖海有元龙。",
            "目光在牛背，马耳射东风。"
        ],
        "notes": "",
        "id": "2a43bbe2976441e145ebb8f8a899e0db"
    },
    {
        "author": "张元干",
        "dynasty": "宋",
        "type": "词",
        "rhythmic": "水调歌头",
        "title": "",
        "preface": "",
        "paragraphs": [
            "万里冰轮满，千丈玉盘浮。",
            "广寒宫殿，西望湖海冷光流。",
            "扫尽长空纤翳，散乱疏林清影，风露迫人愁。",
            "徐步行歌去，危坐莫眠休。",
            "问孤蓬，缘底事，苦淹留。",
            "倦游回首，向来云卧两星周。",
            "此夜此生长好，明月明年何处，归兴在南州。",
            "老境一伧父，异县四中秋。"
        ],
        "notes": "",
        "id": "f5d8ec7e579a7fb1c348601ae101e7b7"
    },
    {
        "author": "张元干",
        "dynasty": "宋",
        "type": "词",
        "rhythmic": "水调歌头",
        "title": "",
        "preface": "",
        "paragraphs": [
            "露下菱歌远，萤傍藕花流。",
            "临溪堂上，望中依旧柳边洲。",
            "晚暑冰肌沾汗，新浴香绵扑粉，湘簟月华浮。",
            "长记开朱户，不寐待归舟。",
            "恍重来，思往事，搅离愁。",
            "天涯何处，未应容易此身休。",
            "莫问吴霜点鬓，细与蛮笺封恨，相见转绸缪。",
            "云雨阳台梦，河汉鹊桥秋。"
        ],
        "notes": "",
        "id": "c1645597def594303cf3b6258cfa6331"
    },
    {
        "author": "张元干",
        "dynasty": "宋",
        "type": "词",
        "rhythmic": "水调歌头",
        "title": "",
        "preface": "",
        "paragraphs": [
            "雨断翻惊浪，山瞑拥归云。",
            "麦秋天气，聊泛征棹泊江村。",
            "不羡腰间金印，却爱吾庐高枕，无事闭柴门。",
            "搔首烟波上，老去任乾坤。",
            "白纶巾，玉麈尾，一杯春。",
            "性灵陶冶，我辈犹要个中人。",
            "莫变姓名吴市，且向渔樵争席，与世共浮沈。",
            "目送飞鸿去，何用画麒麟。"
        ],
        "notes": "",
        "id": "b500f72e91df2c4ba0f57ab57c4b0283"
    },
    {
        "author": "张元干",
        "dynasty": "宋",
        "type": "词",
        "rhythmic": "水调歌头",
        "title": "",
        "preface": "",
        "paragraphs": [
            "平日几经过，重到更留连。",
            "黄尘乌帽，觉来眼界忽醒然。",
            "坐见如云秋稼，莫问鸡虫得失，鸿鹄下翩翩。",
            "四海九洲大，何地著飞仙。",
            "吸湖光，吞蟾影，倚天圆。",
            "胸中万顷空旷，清夜炯无眠。",
            "要识世间闲处，自有尊前深趣，且唱钓鱼船。",
            "调鼎他年事，妙手看烹鲜。"
        ],
        "notes": "",
        "id": "0270c9e166f94708e274c63af1b2acab"
    },
    {
        "author": "张元干",
        "dynasty": "宋",
        "type": "词",
        "rhythmic": "水调歌头",
        "title": "",
        "preface": "",
        "paragraphs": [
            "缥缈九仙阁，壮观在人间。",
            "凉飙乍起，四围晴黛入阑干。",
            "已过中秋时候。",
            "便是菊花重九。",
            "为寿一尊欢。",
            "今古登高意，玉帐正清闲。",
            "引三巴，连五岭，控百蛮。",
            "元戎小队，旧游曾记并龙山。",
            "闽峤尤宽南顾。",
            "闻道天边玉露。",
            "持橐诏新颁。",
            "且拥笙歌醉，廊庙更徐还。"
        ],
        "notes": "",
        "id": "388815834a62464fcc6410f877dce1af"
    },
    {
        "author": "张元干",
        "dynasty": "宋",
        "type": "词",
        "rhythmic": "水调歌头",
        "title": "",
        "preface": "",
        "paragraphs": [
            "闰馀有何好，一岁两中秋。",
            "滕王高阁曾醉，月涌大江流。",
            "今夜钓龙台上，还似当时逢闰，佳句记英游。",
            "看山兼看月，登阁复登楼。",
            "别离久，今古恨，大刀头。",
            "老来长是清梦，宛在旧神州。",
            "遐想芗林风味，瓮里自倾春色，不用贳貂裘。",
            "笑我成何事，搔首谩私忧。"
        ],
        "notes": "",
        "id": "bb43e98adfe7f103a7d9e22400c6bdfd"
    },
    {
        "author": "张元干",
        "dynasty": "宋",
        "type": "词",
        "rhythmic": "水调歌头",
        "title": "",
        "preface": "",
        "paragraphs": [
            "落景下青嶂，高浪卷沧洲。",
            "平生颇惯，江海掀舞木兰舟。",
            "百二山河空壮。",
            "底事中原尘涨。",
            "丧乱几时休。",
            "泽畔行吟处，天地一沙鸥。",
            "想元龙，犹高卧，百尺楼。",
            "林风酹酒，堪笑淡话觅封侯。",
            "老去英雄不见。",
            "惟与渔樵为伴。",
            "回首得无忧。",
            "莫道三伏热，便是五湖秋。"
        ],
        "notes": "",
        "id": "3cb6b974e74a7fa2072574e40b18c31f"
    },
    {
        "author": "张元干",
        "dynasty": "宋",
        "type": "词",
        "rhythmic": "水龙吟",
        "title": "",
        "preface": "",
        "paragraphs": [
            "水晶宫映长城，藕花万顷开浮蕊。",
            "红妆翠盖，生朝时候，湖山摇曳。",
            "珠露争圆，香风不断，普熏沈水。",
            "似瑶池侍女，霞裾缓步，寿烟光里。",
            "霖雨已沾千里。",
            "兆丰年、十分和气。",
            "星郎绿鬓，锦波春酿，碧筒宜醉。",
            "荷橐还朝，青毡奕世，除书将至。",
            "看巢龟戏叶，蟠桃著子，祝三千岁。"
        ],
        "notes": "",
        "id": "1326c5be2f7a542b55e28229beefe83a"
    },
    {
        "author": "张元干",
        "dynasty": "宋",
        "type": "词",
        "rhythmic": "永遇乐",
        "title": "",
        "preface": "",
        "paragraphs": [
            "飞观横空，众山绕甸，江面相照。",
            "曲槛披风，虚檐挂月，据尽登临要。",
            "有时巾屦，访公良夜，坐我半天林杪。",
            "揽浮丘、飘飘衣袂，相与似游蓬岛。",
            "主人胜度，文章英妙，合住北扉西沼。",
            "何事十年，风洒露沐，不厌江山好。",
            "曲屏端有，吹箫人在，同倚暮云清晓。",
            "乘除了、人间宠辱，付之一笑。"
        ],
        "notes": "",
        "id": "4bea9a00d6c64c3524c922d921e79f3b"
    },
    {
        "author": "张元干",
        "dynasty": "宋",
        "type": "词",
        "rhythmic": "永遇乐",
        "title": "",
        "preface": "",
        "paragraphs": [
            "月仄金盆，江萦罗带，凉飙天际。",
            "摩诘丹青，营丘平远，一望穷千里。",
            "白鸥盟在，黄粱梦破，投老此心如水。",
            "耿无眠、披衣顾影，乍闻绕阶络纬。",
            "百年倦客，三生习气，今古到头谁是。",
            "夜色苍茫，浮云灭没，举世方熟寐。",
            "谁人著眼，放神八极，逸想寄尘寰外。",
            "独凭栏、鸡鸣日上，海山雾起。"
        ],
        "notes": "",
        "id": "106904c1e9d74820f429f5d9de866e48"
    },
    {
        "author": "张元干",
        "dynasty": "宋",
        "type": "词",
        "rhythmic": "江神子・江城子",
        "title": "",
        "preface": "",
        "paragraphs": [
            "梦中北去又南来。",
            "饱风埃。",
            "鬓华衰。",
            "浮木飞蓬，踪迹为谁催。",
            "自笑自悲还自语，一杯酒，鼻如雷。",
            "晓舆行处觉春回。",
            "屑琼瑰。",
            "糁莓苔。",
            "病眼冲寒，欲闭又还开。",
            "水近人家篱落畔，遥认得，一枝梅。"
        ],
        "notes": "",
        "id": "1732fd429426aac0df9257bc922d2d4d"
    },
    {
        "author": "张元干",
        "dynasty": "宋",
        "type": "词",
        "rhythmic": "沁园春",
        "title": "",
        "preface": "",
        "paragraphs": [
            "敧枕深轩，散帙虚堂，畏景屡移。",
            "渐披襟临水，搘床就月，莲香拂面，竹色侵衣。",
            "压玉为醪，折荷当盏，卧看银潢星四垂。",
            "人归后，任肌蝉自啸，宿鸟相依。",
            "痴儿。",
            "莫道危机。",
            "悟三十九年都尽非。",
            "任纡朱拖紫，围金佩玉，青钱流地，白璧如坻。",
            "富贵浮云，身名零露，事事无心归便归。",
            "秋风动，正吴松月冷，莼长鲈肥。"
        ],
        "notes": "",
        "id": "8e737995903c1c244d41f0049bce16c3"
    },
    {
        "author": "张元干",
        "dynasty": "宋",
        "type": "词",
        "rhythmic": "沁园春",
        "title": "",
        "preface": "",
        "paragraphs": [
            "神水华池，汞铅凝结，虎龙往来。",
            "问子前午后，阳销阴长，自然炉鼎，何用安排。",
            "灵宝玄门，烟萝真境，三日庚生兑户开。",
            "泥丸透，尽周天火候，平步仙阶。",
            "蓬莱。",
            "直上瑶台。",
            "看海变桑田飞暮埃。",
            "念尘劳良苦，流光易度，明珠难得，白骨成堆。",
            "位极人臣，功高今古，总蹈危机吞祸胎。",
            "争知我，办青鞋布袜，雁荡天台。"
        ],
        "notes": "",
        "id": "46ad71ca15dedc2513f0ef6d83a93872"
    },
    {
        "author": "张元干",
        "dynasty": "宋",
        "type": "词",
        "rhythmic": "浣溪沙",
        "title": "",
        "preface": "",
        "paragraphs": [
            "榕叶桄榔驿枕溪。",
            "海风吹断瘴云低。",
            "薄寒初觉到征衣。",
            "岁晚可堪归梦远，愁深偏恨得书稀。",
            "荒庭日脚又垂西。"
        ],
        "notes": "",
        "id": "a11670e7096a18d095e2135b6f29cdb1"
    },
    {
        "author": "张元干",
        "dynasty": "宋",
        "type": "词",
        "rhythmic": "浣溪沙",
        "title": "",
        "preface": "",
        "paragraphs": [
            "棐几明窗乐未央。",
            "熏炉茗碗是家常。",
            "客来长揖对胡床。",
            "蟹眼汤深轻泛乳，龙涎灰暖细烘香。",
            "为君行草写秋阳。"
        ],
        "notes": "",
        "id": "678063c2e49e0a8b80c0807d038eab88"
    },
    {
        "author": "张元干",
        "dynasty": "宋",
        "type": "词",
        "rhythmic": "浣溪沙",
        "title": "",
        "preface": "",
        "paragraphs": [
            "残腊晴寒出众芳。",
            "风流勾引破春光。",
            "年年长为此花忙。",
            "夜久莫教银烛灺，酒边何似玉台妆。",
            "冰肌温处觅馀香。"
        ],
        "notes": "",
        "id": "a0ee801972b0627ed878724456681da7"
    },
    {
        "author": "张元干",
        "dynasty": "宋",
        "type": "词",
        "rhythmic": "浣溪沙",
        "title": "",
        "preface": "",
        "paragraphs": [
            "花气薰人百和香。",
            "少陵佳句是仙方。",
            "空教蜂蝶为花忙。",
            "和露摘来轻换骨，傍怀闻处恼回肠。",
            "去年时候入思量。"
        ],
        "notes": "",
        "id": "32da1e256aed952b647671b5edc721f9"
    },
    {
        "author": "张元干",
        "dynasty": "宋",
        "type": "词",
        "rhythmic": "浣溪沙",
        "title": "",
        "preface": "",
        "paragraphs": [
            "花气蒸浓古鼎烟。",
            "水沈春透露华鲜。",
            "心清无暇数龙涎。",
            "乞与病夫僧帐座，不妨公子醉茵眠。",
            "普熏三界扫腥膻。"
        ],
        "notes": "",
        "id": "0e2c394feabdc5a4282df01139377ada"
    },
    {
        "author": "张元干",
        "dynasty": "宋",
        "type": "词",
        "rhythmic": "浣溪沙",
        "title": "",
        "preface": "",
        "paragraphs": [
            "萼绿华家萼绿春。",
            "山瓶何处下青云。",
            "浓香气味已醺人。",
            "竹叶传杯惊老眼，松醪题赋倒纶巾。",
            "须防银字暖朱唇。"
        ],
        "notes": "",
        "id": "3bf8c3a7ab03d75d87a1169da008dfef"
    },
    {
        "author": "张元干",
        "dynasty": "宋",
        "type": "词",
        "rhythmic": "浣溪沙",
        "title": "",
        "preface": "",
        "paragraphs": [
            "花气天然百和芬。",
            "仙风吹过海中春。",
            "龙涎沈水总销魂。",
            "清润巧萦金缕细，氤氲偏傍玉脂温。",
            "别来长是惜馀熏。"
        ],
        "notes": "",
        "id": "7473d0cf7e9e33602fa2b111a1f51e98"
    },
    {
        "author": "张元干",
        "dynasty": "宋",
        "type": "词",
        "rhythmic": "浣溪沙",
        "title": "",
        "preface": "",
        "paragraphs": [
            "月转花枝清影疏。",
            "露华浓处滴真珠。",
            "天香遗恨罥花须。",
            "沐出乌云多态度，晕成娥绿费功夫。",
            "归时分付与妆梳。"
        ],
        "notes": "",
        "id": "be99457f3f6f9d9c83fff551ebd5a0fe"
    },
    {
        "author": "张元干",
        "dynasty": "宋",
        "type": "词",
        "rhythmic": "浣溪沙",
        "title": "",
        "preface": "",
        "paragraphs": [
            "目送归州铁瓮城。",
            "隔江想见蜀山青。",
            "风前团扇仆频更。",
            "梦里有时身化鹤，人间无数草为萤。",
            "此时山月下楼明。"
        ],
        "notes": "",
        "id": "832e87b3e5ab518f38a47353e16d76f3"
    },
    {
        "author": "张元干",
        "dynasty": "宋",
        "type": "词",
        "rhythmic": "浣溪沙",
        "title": "",
        "preface": "",
        "paragraphs": [
            "山绕平湖波撼城。",
            "湖光倒影浸山青。",
            "水晶楼下欲三更。",
            "雾柳暗时云度月，露荷翻处水流萤。",
            "萧萧散发到天明。"
        ],
        "notes": "",
        "id": "a49b94cb765bedc855a49b0917d40e23"
    },
    {
        "author": "张元干",
        "dynasty": "宋",
        "type": "词",
        "rhythmic": "浣溪沙",
        "title": "",
        "preface": "",
        "paragraphs": [
            "云气吞江卷夕阳。",
            "白头波上电飞忙。",
            "奔雷惊雨溅胡床。",
            "玉节故人同壮观，锦囊公子更平章。",
            "榕阴归梦十分凉。"
        ],
        "notes": "",
        "id": "d5ca1f7bcc06de6ad52737bce7ee2548"
    },
    {
        "author": "张元干",
        "dynasty": "宋",
        "type": "词",
        "rhythmic": "浣溪沙",
        "title": "",
        "preface": "",
        "paragraphs": [
            "燕掠风樯款款飞。",
            "艳桃秾李闹长堤。",
            "骑鲸人去晓莺啼。",
            "可意湖山留我住，断肠烟水送君归。",
            "三春不是别离时。"
        ],
        "notes": "",
        "id": "401c3fc59295ef609a3accd45931b50c"
    },
    {
        "author": "张元干",
        "dynasty": "宋",
        "type": "词",
        "rhythmic": "浣溪沙",
        "title": "",
        "preface": "",
        "paragraphs": [
            "翡翠钗头缀玉虫。",
            "秋蟾飘下广寒宫。",
            "数枝金粟露华浓。",
            "花底清歌生皓齿，烛边疏影映酥胸。",
            "恼人风味冷香中。"
        ],
        "notes": "",
        "id": "80e5ec14906608bb3de6cb1d3948f868"
    },
    {
        "author": "张元干",
        "dynasty": "宋",
        "type": "词",
        "rhythmic": "浣溪沙",
        "title": "",
        "preface": "",
        "paragraphs": [
            "一枕秋风两处凉。",
            "雨声初歇漏声长。",
            "池塘零落藕花香。",
            "归梦等闲归燕去，断肠分付断云行。",
            "画屏今夜更思量。"
        ],
        "notes": "",
        "id": "b3ed70bcccedc14db3e211b05bb99985"
    },
    {
        "author": "张元干",
        "dynasty": "宋",
        "type": "词",
        "rhythmic": "浣溪沙",
        "title": "",
        "preface": "",
        "paragraphs": [
            "曲室明窗烛吐光。",
            "瓦炉灰暖炷瓢香。",
            "夜阑茗碗间飞觞。",
            "坐稳蒲团凭棐几，熏馀纸帐掩梨床。",
            "个中风味更难忘。"
        ],
        "notes": "",
        "id": "3c68b4b08ab87673c61eb22cb4b1b212"
    },
    {
        "author": "张元干",
        "dynasty": "宋",
        "type": "词",
        "rhythmic": "浣溪沙",
        "title": "",
        "preface": "",
        "paragraphs": [
            "睡起中庭月未蹉。",
            "繁香随影上轻罗。",
            "多情肯放一春过。",
            "比似雪时犹带韵，不如梅处却缘多。",
            "酒边枕畔奈愁何。"
        ],
        "notes": "",
        "id": "71c6edfc339be88fa00072bcfd710f9e"
    },
    {
        "author": "张元干",
        "dynasty": "宋",
        "type": "词",
        "rhythmic": "清平乐",
        "title": "",
        "preface": "",
        "paragraphs": [
            "明珠翠羽。",
            "小绾同心缕。",
            "好去吴松江上路。",
            "寄与双鱼尺素。",
            "兰桡飞取归来。",
            "愁眉待得伊开。",
            "相见嫣然一笑，眼波先入郎怀。"
        ],
        "notes": "",
        "id": "48833338f6add8b3b558876b5ac94759"
    },
    {
        "author": "张元干",
        "dynasty": "宋",
        "type": "词",
        "rhythmic": "清平乐",
        "title": "",
        "preface": "",
        "paragraphs": [
            "乱山深处。",
            "雪拥溪桥路。",
            "晓日乍明催客去。",
            "惊起玉鸦翻树。",
            "翠衾香暖檀灰。",
            "一枝想见疏梅。",
            "凭仗东风说与，画眉人共春回。"
        ],
        "notes": "",
        "id": "f67286024a254de17e400616582e8aa1"
    },
    {
        "author": "张元干",
        "dynasty": "宋",
        "type": "词",
        "rhythmic": "渔家傲",
        "title": "",
        "preface": "",
        "paragraphs": [
            "寒日西郊湖畔路。",
            "天低野阔山无数。",
            "路转斜冈花满树。",
            "丝吹雨。",
            "南枝占得春光住。",
            "藉草携壶花底去。",
            "花飞酒面香浮处。",
            "老手调羹当独步。",
            "须记取。",
            "坐中都是芳菲侣。"
        ],
        "notes": "",
        "id": "efd99fc6b97aafafe364df27f64d7225"
    },
    {
        "author": "张元干",
        "dynasty": "宋",
        "type": "词",
        "rhythmic": "渔家傲",
        "title": "",
        "preface": "",
        "paragraphs": [
            "楼外天寒山欲暮。",
            "溪过雪后藏云树。",
            "小艇风斜沙觜露。",
            "流年度。",
            "春光已向梅梢住。",
            "短梦今宵还到否。",
            "苇村四望知何处。",
            "客里从来无意绪。",
            "催归去。",
            "故园正要莺花主。"
        ],
        "notes": "",
        "id": "bc606289b698ce199d89ab40056404b5"
    },
    {
        "author": "张元干",
        "dynasty": "宋",
        "type": "词",
        "rhythmic": "渔家傲",
        "title": "",
        "preface": "",
        "paragraphs": [
            "钓笠披云青障绕。",
            "橛头细雨春江渺。",
            "白鸟飞来风满棹。",
            "收纶了。",
            "渔童拍手樵青笑。",
            "明月太虚同一照。",
            "浮家泛宅忘昏晓。",
            "醉眼冷看城市闹。",
            "烟波老。",
            "谁能惹得闲烦恼。"
        ],
        "notes": "",
        "id": "3a2e3172eaee87b51eabfd3e9a51b9ca"
    },
    {
        "author": "张元干",
        "dynasty": "宋",
        "type": "词",
        "rhythmic": "渔父家风・诉衷情令",
        "title": "",
        "preface": "",
        "paragraphs": [
            "八年不见荔枝红。",
            "肠断故园东。",
            "风枝露叶新采，怅望冷香浓。",
            "冰透骨，玉开容。",
            "想筠笼。",
            "今宵归去，满颊天浆，更御冷风。"
        ],
        "notes": "",
        "id": "d91ec96baac89967ea789bfee550fb06"
    },
    {
        "author": "张元干",
        "dynasty": "宋",
        "type": "词",
        "rhythmic": "满庭芳",
        "title": "",
        "preface": "",
        "paragraphs": [
            "三十年来，云游行化，草鞋踏破尘沙。",
            "遍参尊宿，曾记到京华。",
            "衲子如麻似粟，谁会笑、瞿老拈花。",
            "经离乱，青山尽处，海角又天涯。",
            "今宵，闲打睡，明朝粥饭，随分僧家。",
            "把木佛烧却，除是丹霞。",
            "撞著门徒施主，蓦然个、喜舍由他。",
            "庐陵米，还知价例，毫发更无差。"
        ],
        "notes": "",
        "id": "72c3328bdb92190daf0149249bc62e30"
    },
    {
        "author": "张元干",
        "dynasty": "宋",
        "type": "词",
        "rhythmic": "满庭芳",
        "title": "",
        "preface": "",
        "paragraphs": [
            "玉叶联芳，天潢分润，寿筵长对熏风。",
            "间平襟度，濮邸行尊崇。",
            "忠孝家传大雅，无喜愠、一种宽容。",
            "芝兰盛，彩衣嬉戏，亲睦冠西宗。",
            "丝纶，膺重寄，遥防迁美，本镇恩隆。",
            "应萱堂齐福，诞月仍同。",
            "花蕊香浓气暖，凝瑞露、满酌金锺。",
            "龙光近，星飞驿马，宣入嗣王封。"
        ],
        "notes": "",
        "id": "5f48714473f4c2ad9e9befef010edb3e"
    },
    {
        "author": "张元干",
        "dynasty": "宋",
        "type": "词",
        "rhythmic": "满庭芳",
        "title": "",
        "preface": "",
        "paragraphs": [
            "韩国殊勋，洛都西内，名园甲第相连。",
            "当年绿鬓，独占地行仙。",
            "文彩风流瑞世，延朱履、丝竹喧阗。",
            "人皆仰，一门相业，心许子孙贤。",
            "中兴，方庆会，再逢甲子，重数天元。",
            "问千龄谁比，五福俱全。",
            "此去沙堤步稳，调金鼎、七叶貂蝉。",
            "香檀缓，杯传鹦鹉，新月正娟娟。"
        ],
        "notes": "",
        "id": "f4d82ce141444339f0fb8566e7826629"
    },
    {
        "author": "张元干",
        "dynasty": "宋",
        "type": "词",
        "rhythmic": "满庭芳",
        "title": "",
        "preface": "",
        "paragraphs": [
            "梁苑春归，章街雪霁，柳梢华萼初萌。",
            "非烟非雾，新岁乐升平。",
            "京兆雍容报政，金狨过、九陌尘轻。",
            "朝回处，青霄路稳，黄色起天庭。",
            "东风，吹绿鬓，薄罗剪彩，小绾流莺。",
            "比渭滨甲子，尚父难兄。",
            "满泛椒觞献寿，斑衣侍、云母分屏。",
            "明年会，双衣对引，谈笑秉钧衡。"
        ],
        "notes": "",
        "id": "d62ee7637b78a61d7811ec8e5dda2e3e"
    },
    {
        "author": "张元干",
        "dynasty": "宋",
        "type": "词",
        "rhythmic": "满江红",
        "title": "",
        "preface": "",
        "paragraphs": [
            "春水迷天，桃花浪、几番风恶。",
            "云乍起、远山遮尽，晚风还作。",
            "绿卷芳洲生杜若。",
            "数帆带雨烟中落。",
            "傍向来、沙觜共停桡，伤飘泊。",
            "寒犹在，衾偏薄。",
            "肠欲断，愁难著。",
            "倚篷窗无寐，引杯孤酌。",
            "寒食清明都过却。",
            "最怜轻负年时约。",
            "想小楼、终日望归舟，人如削。"
        ],
        "notes": "",
        "id": "ae49a8ed2893216bee29d0e34789950e"
    },
    {
        "author": "张元干",
        "dynasty": "宋",
        "type": "词",
        "rhythmic": "点绛唇",
        "title": "",
        "preface": "",
        "paragraphs": [
            "水鹢风帆，两眉只解相思皱。",
            "悄然难受。",
            "教我怎唧𠺕。",
            "待得书来，不管归时瘦。",
            "娇痴后。",
            "是事撋就。",
            "只这难依口。"
        ],
        "notes": "",
        "id": "5d9c4b39735527d35439c88c7d060004"
    },
    {
        "author": "张元干",
        "dynasty": "宋",
        "type": "词",
        "rhythmic": "点绛唇",
        "title": "",
        "preface": "",
        "paragraphs": [
            "减塑冠儿，宝钗金缕双緌结。",
            "怎教宁帖。",
            "眼恼儿里劣。",
            "韵底人人，天与多磨折。",
            "休分说。",
            "放灯时节。",
            "闲了花和月。"
        ],
        "notes": "",
        "id": "4636d06d2e3c071bd358c4a754b517c2"
    },
    {
        "author": "张元干",
        "dynasty": "宋",
        "type": "词",
        "rhythmic": "点绛唇",
        "title": "",
        "preface": "",
        "paragraphs": [
            "醉泛吴松，小舟谁怕东风大。",
            "旧时经过。",
            "曾向垂虹卧。",
            "月淡霜天，今夜空清坐。",
            "还知麽。",
            "满斟高和。",
            "只有君知我。"
        ],
        "notes": "",
        "id": "0a4f0ed87ecba6e96040a188ee1172c1"
    },
    {
        "author": "张元干",
        "dynasty": "宋",
        "type": "词",
        "rhythmic": "点绛唇",
        "title": "",
        "preface": "",
        "paragraphs": [
            "清夜沈沈，暗蛩啼处檐花落。",
            "乍凉帘幕。",
            "香绕屏山角。",
            "堪恨归鸿，情似秋云薄。",
            "书难托。",
            "尽交寂寞。",
            "忘了前时约。"
        ],
        "notes": "",
        "id": "fc258b312d2f205c1482695f54747d4a"
    },
    {
        "author": "张元干",
        "dynasty": "宋",
        "type": "词",
        "rhythmic": "点绛唇",
        "title": "",
        "preface": "",
        "paragraphs": [
            "嵩洛云烟，间生真相耆英裔。",
            "要知鲐背。",
            "难老中和气。",
            "报道玉堂，已草调元制。",
            "华夷喜。",
            "绣裳貂珥。",
            "便向东山起。"
        ],
        "notes": "",
        "id": "3da8fc17849fd50dbcb472d0acf7b012"
    },
    {
        "author": "张元干",
        "dynasty": "宋",
        "type": "词",
        "rhythmic": "点绛唇",
        "title": "",
        "preface": "",
        "paragraphs": [
            "画阁深围，暖红光里芳林影。",
            "暗香成阵。",
            "上下花相映。",
            "倒挂疏枝，月落参横冷。",
            "休装景。",
            "要人酒醒。",
            "除是花枝并。"
        ],
        "notes": "",
        "id": "2accb40792f4f5ab41913a3c1bdbdf70"
    },
    {
        "author": "张元干",
        "dynasty": "宋",
        "type": "词",
        "rhythmic": "点绛唇",
        "title": "",
        "preface": "",
        "paragraphs": [
            "春晓轻雷，采苹洲上清明雨。",
            "乱云遮树。",
            "暗澹江村路。",
            "今夜归舟，绿润红香处。",
            "遥山暮。",
            "画楼何许。",
            "唤取潮回去。"
        ],
        "notes": "",
        "id": "5b3a3a1d2c9d4c09da662b174b7e889e"
    },
    {
        "author": "张元干",
        "dynasty": "宋",
        "type": "词",
        "rhythmic": "点绛唇",
        "title": "",
        "preface": "",
        "paragraphs": [
            "水驿凝霜，夜帆风驶潮生晓。",
            "酒醒寒悄。",
            "枕底波声小。",
            "好去归舟，有个人风调。",
            "君行了。",
            "此欢应少。",
            "索共梅花笑。"
        ],
        "notes": "",
        "id": "ab0189094acbf352f9cf0faf8a708698"
    },
    {
        "author": "张元干",
        "dynasty": "宋",
        "type": "词",
        "rhythmic": "点绛唇",
        "title": "",
        "preface": "",
        "paragraphs": [
            "山暗秋云，暝鸦接翅啼榕树。",
            "故人何处。",
            "一夜溪亭雨。",
            "梦入新凉，只道消残暑。",
            "还知否。",
            "燕将雏去。",
            "又是流年度。"
        ],
        "notes": "",
        "id": "d863bd731bb4982c663dd4e713af07d0"
    },
    {
        "author": "张元干",
        "dynasty": "宋",
        "type": "词",
        "rhythmic": "点绛唇",
        "title": "",
        "preface": "",
        "paragraphs": [
            "小雨忺晴，坐来池上荷珠碎。",
            "倬眉浓翠。",
            "怎不交人醉。",
            "美盼流觞，白鹭窥秋水。",
            "天然媚。",
            "大家休睡。",
            "笑倚西风里。"
        ],
        "notes": "",
        "id": "e748d23686ea1da1f47b10948f0a0831"
    },
    {
        "author": "张元干",
        "dynasty": "宋",
        "type": "词",
        "rhythmic": "瑞鹤仙",
        "title": "",
        "preface": "",
        "paragraphs": [
            "喜西园放钥。",
            "对燕寝香润，棠阴寒薄。",
            "东风夜来恶。",
            "禁烟时天气，莺啼花落。",
            "新晴共约。",
            "怕韶光、容易过却。",
            "把铜壶、缓浮金杯，禊游行乐。",
            "弦索。",
            "笙簧声里，还记兰房，正垂罗幕。",
            "初眠弱柳。",
            "梅如豆，玉如琢。",
            "向凤凰池上，鸳鸯影里，他年何啻紫橐。",
            "看流芳，继踵韦平，盛传巩洛。"
        ],
        "notes": "",
        "id": "cab07a81e329444eb8a3b6fd383ac804"
    },
    {
        "author": "张元干",
        "dynasty": "宋",
        "type": "词",
        "rhythmic": "瑞鹤仙",
        "title": "",
        "preface": "",
        "paragraphs": [
            "倚格天峻阁。",
            "舞庭槐阴转，盆榴红烁。",
            "香风泛帘幕。",
            "拥霞裾琼佩，真珠璎珞。",
            "华阳庆渥。",
            "诞兰房、流芳秀萼。",
            "有赤绳系足，从来相门，自然媒妁。",
            "游戏人间荣贵，道要元微，水源清浊。",
            "长生大药。",
            "彩鸾韵，凤箫鹤。",
            "对木公金母，子孙三世，妇姑为寿满酌。",
            "看千龄，举家飞升，玉京更乐。"
        ],
        "notes": "",
        "id": "974edf88f12d7e8654412904d1005f64"
    },
    {
        "author": "张元干",
        "dynasty": "宋",
        "type": "词",
        "rhythmic": "瑞鹧鸪",
        "title": "",
        "preface": "",
        "paragraphs": [
            "白衣苍狗变浮云。",
            "千古功名一聚尘。",
            "好是悲歌将进酒，不妨同赋惜馀春。",
            "风光全似中原日，臭味要须我辈人。",
            "雨后飞花知底数，醉来赢取自由身。"
        ],
        "notes": "",
        "id": "65a37e6453bebf6cf6a82f0a77a89c51"
    },
    {
        "author": "张元干",
        "dynasty": "宋",
        "type": "词",
        "rhythmic": "瑞鹧鸪",
        "title": "",
        "preface": "",
        "paragraphs": [
            "雏莺初转斗尖新。",
            "双蕊花娇掌上身。",
            "总解满斟偏劝客，多生俱是绮罗人。",
            "回波偷顾轻招拍，方响底敲更合𥱧。",
            "豆蔻梢头春欲透，情知巫峡待为云。"
        ],
        "notes": "",
        "id": "7883b9e8bef0f02a796cd3849c6448b9"
    },
    {
        "author": "张元干",
        "dynasty": "宋",
        "type": "词",
        "rhythmic": "瑶台第一层",
        "title": "",
        "preface": "",
        "paragraphs": [
            "江左风流锺间气，洲分二水长。",
            "凤凰台畔，投怀玉燕，照射神光。",
            "豆花初秀雨，散暑空、洗出秋凉。",
            "庆生旦，正圆蟾呈瑞、仙桂飘香。",
            "肝肠。",
            "掞文摛锦，驾云乘鹤下鹓行。",
            "紫枢将命，紫微如绋，常近君王。",
            "旧山同梓里，荷月旦、久已平章。",
            "九霞觞。",
            "荐刀圭丹饵，衮绣朝裳。"
        ],
        "notes": "",
        "id": "069bcfa0e7feccad90d50102f993fe18"
    },
    {
        "author": "张元干",
        "dynasty": "宋",
        "type": "词",
        "rhythmic": "瑶台第一层",
        "title": "",
        "preface": "",
        "paragraphs": [
            "宝历祥开飞练上，青冥万里光。",
            "石城形胜，秦淮风景，威凤来翔。",
            "腊馀春色早，兆钓璜、贤佐兴王。",
            "对熙旦，正格天同德，全魏分疆。",
            "荧煌。",
            "五云深处，化钧独运斗魁旁。",
            "绣裳龙尾，千官师表，万事平章。",
            "景锺文瑞世，醉尚方、难老金浆。",
            "庆垂芳。",
            "看云屏间坐，象笏堆床。"
        ],
        "notes": "",
        "id": "46647663893cd3bcf5679e23a27714f9"
    },
    {
        "author": "张元干",
        "dynasty": "宋",
        "type": "词",
        "rhythmic": "生查子",
        "title": "",
        "preface": "",
        "paragraphs": [
            "天生几种香，风味因花见。",
            "旖旎透香肌，仿佛飞花片。",
            "雨润惜馀熏，烟断犹相恋。",
            "不似薄情人，浓淡分深浅。"
        ],
        "notes": "",
        "id": "dcbef8433caaae6c9bc9737caf6a41a2"
    },
    {
        "author": "张元干",
        "dynasty": "宋",
        "type": "词",
        "rhythmic": "眼儿媚",
        "title": "",
        "preface": "",
        "paragraphs": [
            "萧萧疏雨滴梧桐。",
            "人在绮窗中。",
            "离愁遍绕，天涯不尽，却在眉峰。",
            "娇波暗落相思泪，流破脸边红。",
            "可怜瘦似，一枝春柳，不奈东风。"
        ],
        "notes": "",
        "id": "cdd0039273b34d8ee32299ed88daa0a9"
    },
    {
        "author": "张元干",
        "dynasty": "宋",
        "type": "词",
        "rhythmic": "石州慢",
        "title": "",
        "preface": "",
        "paragraphs": [
            "雨急云飞，惊散暮鸦，微弄凉月。",
            "谁家疏柳低迷，几点流萤明灭。",
            "夜帆风使，满湖烟水苍茫，菰蒲零乱秋声咽。",
            "梦断酒醒时，倚危樯清绝。",
            "心折。",
            "长庚光怒，群盗纵横，逆胡猖獗。",
            "欲挽天河，一洗中原膏血。",
            "两宫何处，塞垣只隔长江，唾壶空击悲歌缺。",
            "万里想龙沙，泣孤臣吴越。"
        ],
        "notes": "",
        "id": "da9dbc4b3a49c5867b978d747f246465"
    },
    {
        "author": "张元干",
        "dynasty": "宋",
        "type": "词",
        "rhythmic": "石州慢",
        "title": "",
        "preface": "",
        "paragraphs": [
            "寒水依痕，春意渐回，沙际烟阔。",
            "溪梅晴照生香，冷芯数枝争发。",
            "天涯旧恨，试看几许消魂，长亭门外山重叠。",
            "不尽眼中青，是愁来时节。",
            "情切。",
            "画楼深闭，想见东风，暗销肌雪。",
            "辜负枕前云雨，尊前花月。",
            "心期切处，更有多少凄凉，殷勤留与归时说。",
            "到得却相逢，恰经年离别。"
        ],
        "notes": "",
        "id": "55ce023af778a289f8ce760461b898ec"
    },
    {
        "author": "张元干",
        "dynasty": "宋",
        "type": "词",
        "rhythmic": "祝英台近",
        "title": "",
        "preface": "",
        "paragraphs": [
            "枕霞红，钗燕坠。",
            "花露殢云髻。",
            "粉淡香残，犹带宿酲睡。",
            "画檐红日三竿，慵窥鸾鉴，长是倚、春风无力。",
            "又经岁。",
            "玉腕条脱轻松，羞郎见憔悴。",
            "何事秋来，容易又分袂。",
            "可堪疏雨梧桐，空阶络纬，背人处、偷弹珠泪。"
        ],
        "notes": "",
        "id": "f43b5bfc632e2f192fd54cd32becc44e"
    },
    {
        "author": "张元干",
        "dynasty": "宋",
        "type": "词",
        "rhythmic": "花心动",
        "title": "",
        "preface": "",
        "paragraphs": [
            "水馆风亭，晚香浓、一番芰荷新雨。",
            "簟枕乍闲，襟裾初试，散尽满天袢暑。",
            "断云却送轻雷去。",
            "疏林外、玉钩微吐。",
            "夜渐永，秋惊败叶，凉生亭户。",
            "天上佳期久阻。",
            "银河畔、仙车缥缈云路。",
            "旧怨未平，幽欢驻，恨入半天风露。",
            "绮罗人散金猊冷，醉魂到、华胥深处。",
            "洞户悄、南楼画角自语。"
        ],
        "notes": "",
        "id": "3cd6462dbac6d6ad153781a9acf93e7a"
    },
    {
        "author": "张元干",
        "dynasty": "宋",
        "type": "词",
        "rhythmic": "菩萨蛮",
        "title": "",
        "preface": "",
        "paragraphs": [
            "微云红衬馀霞绮。",
            "明星碧浸银河水。",
            "猗枕画檐风。",
            "愁生草际蛩。",
            "雁行离塞晚。",
            "不道衡阳远。",
            "归恨隔重山。",
            "楼高莫凭栏。"
        ],
        "notes": "",
        "id": "4f9606ff145a8c92c7b4dbf51d77484c"
    },
    {
        "author": "张元干",
        "dynasty": "宋",
        "type": "词",
        "rhythmic": "菩萨蛮",
        "title": "",
        "preface": "",
        "paragraphs": [
            "山城何岁无风雨。",
            "楼台底事随波去。",
            "归棹望谯门。",
            "沙痕炯断云。",
            "诗成空吊古。",
            "想像经行处。",
            "陵谷有馀悲。",
            "举觞浇别离。"
        ],
        "notes": "",
        "id": "c22e95e1da1a4c9894a268b41e1873c1"
    },
    {
        "author": "张元干",
        "dynasty": "宋",
        "type": "词",
        "rhythmic": "菩萨蛮",
        "title": "",
        "preface": "",
        "paragraphs": [
            "甘林玉蕊生香雾。",
            "游蜂争采清晨露。",
            "芳意著人浓。",
            "微烘曲室中。",
            "春来瀛海外。",
            "沈水迎风碎。",
            "好事富馀熏。",
            "频分几缕云。"
        ],
        "notes": "",
        "id": "756d9da0d62eea4a8b49a626f8cef5a9"
    },
    {
        "author": "张元干",
        "dynasty": "宋",
        "type": "词",
        "rhythmic": "菩萨蛮",
        "title": "",
        "preface": "",
        "paragraphs": [
            "黄莺啼破纱窗晓。",
            "兰缸一点窥人小。",
            "春浅锦屏寒。",
            "麝煤金博山。",
            "梦回无处觅。",
            "细雨梨花湿。",
            "正是踏青时。",
            "眼前偏少伊。"
        ],
        "notes": "",
        "id": "5d99b6a1b29dc6e245e20e8e5c20ab19"
    },
    {
        "author": "张元干",
        "dynasty": "宋",
        "type": "词",
        "rhythmic": "菩萨蛮",
        "title": "",
        "preface": "",
        "paragraphs": [
            "雨馀翠袖琼肤润。",
            "一枝想像伤春困。",
            "老眼见花时。",
            "惜花心未衰。",
            "酿成谁与醉。",
            "应把流苏缀。",
            "泪沁枕囊香。",
            "恼侬归梦长。"
        ],
        "notes": "",
        "id": "b365274a686c1da5f022ebc07419aa1c"
    },
    {
        "author": "张元干",
        "dynasty": "宋",
        "type": "词",
        "rhythmic": "菩萨蛮",
        "title": "",
        "preface": "",
        "paragraphs": [
            "春来春去催人老。",
            "老夫争肯输年少。",
            "醉后少年狂。",
            "白髭殊未妨。",
            "插花还起舞。",
            "管领风光处。",
            "把酒共留春。",
            "莫教花笑人。"
        ],
        "notes": "",
        "id": "c75dcc64453d405801ce087f1d5cd1b6"
    },
    {
        "author": "张元干",
        "dynasty": "宋",
        "type": "词",
        "rhythmic": "菩萨蛮",
        "title": "",
        "preface": "",
        "paragraphs": [
            "拍堤绿涨桃花水。",
            "画船稳泛东风里。",
            "丝雨湿苔钱。",
            "浅寒生禁烟。",
            "江山留不住。",
            "却载笙歌去。",
            "醉倚玉搔头。",
            "几曾知旅愁。"
        ],
        "notes": "",
        "id": "5dcde2be049e79ac6ed69b83904aa424"
    },
    {
        "author": "张元干",
        "dynasty": "宋",
        "type": "词",
        "rhythmic": "菩萨蛮",
        "title": "",
        "preface": "",
        "paragraphs": [
            "天涯客里秋容晚。",
            "妖红聊戏思乡眼。",
            "一朵醉深妆。",
            "羞渠照鬓霜。",
            "开时谁断送。",
            "不待司共花。",
            "有脚号阳春。",
            "芳菲属主人。"
        ],
        "notes": "",
        "id": "e6597734e58b46c469cc24c06c249a02"
    },
    {
        "author": "张元干",
        "dynasty": "宋",
        "type": "词",
        "rhythmic": "蓦山溪",
        "title": "",
        "preface": "",
        "paragraphs": [
            "一番小雨，陡觉添秋色。",
            "桐叶下银床，又送个、凄凉消息。",
            "故乡何处，搔首对西风，衣线断，带围宽，衰鬓添新白。",
            "钱塘江上，冠盖如云积。",
            "骑马傍朱门，谁肯念、尘埃墨客。",
            "佳人信杳，日暮碧云深，楼独倚，镜频看，此意无人识。"
        ],
        "notes": "",
        "id": "be085b70da52264f1e46d6cd0dd85d34"
    },
    {
        "author": "张元干",
        "dynasty": "宋",
        "type": "词",
        "rhythmic": "虞美人",
        "title": "",
        "preface": "",
        "paragraphs": [
            "菊坡九日登高路。",
            "往事知何处。",
            "陵迁谷变总成空。",
            "回首十年秋思、吹台东。",
            "西窗一夜萧萧雨。",
            "梦绕中原去。",
            "觉来依旧画楼锺。",
            "不道木犀香撼、海山风。"
        ],
        "notes": "",
        "id": "8f0dc22be3f4437cac1c6383d1088817"
    },
    {
        "author": "张元干",
        "dynasty": "宋",
        "type": "词",
        "rhythmic": "虞美人",
        "title": "",
        "preface": "",
        "paragraphs": [
            "西郊追赏寻芳处。",
            "闻道冲寒去。",
            "雨肥红绽向南枝。",
            "岁晚才开应是、恨春迟。",
            "天涯乐事王孙贵。",
            "花底还君醉。",
            "有人风味胜疏梅。",
            "醉里折花归去、更传杯。"
        ],
        "notes": "",
        "id": "90645dcffd0ce0c8ad73c36c3e4685cd"
    },
    {
        "author": "张元干",
        "dynasty": "宋",
        "type": "词",
        "rhythmic": "虞美人",
        "title": "",
        "preface": "",
        "paragraphs": [
            "广寒蟾影开云路。",
            "目断愁来处。",
            "菊花轻泛玉杯空。",
            "醉后不知星斗、乱西东。",
            "今宵入梦阳台雨。",
            "谁忍先归去。",
            "酒醒长是五更钟。",
            "休念旧游吹帽、几秋风。"
        ],
        "notes": "",
        "id": "26b61a8752acda98d5c4d013f62e3c75"
    },
    {
        "author": "张元干",
        "dynasty": "宋",
        "type": "词",
        "rhythmic": "虞美人",
        "title": "",
        "preface": "",
        "paragraphs": [
            "开残桃李春方到。",
            "谁送东风早。",
            "杖藜幽径踏馀花。",
            "却对绿阴青子、问年华。",
            "迢迢云水横清浅。",
            "不遣愁眉展。",
            "数竿修竹自横斜。",
            "犹有小窗朱户、似侬家。"
        ],
        "notes": "",
        "id": "ebeb0e369942ef394c8a63699667479a"
    },
    {
        "author": "张元干",
        "dynasty": "宋",
        "type": "词",
        "rhythmic": "蝶恋花",
        "title": "",
        "preface": "",
        "paragraphs": [
            "燕去莺来春又到，花落花开，几度池塘草。歌舞筵中人易老，闭门打坐安闲好。",
            "败意常多如意少，著甚来由，入闹寻烦恼。千古是非浑忘了，有时独自掀髯笑。"
        ],
        "notes": "",
        "id": "c5e4d0f2ac10f8d7a47f6eda8728537c"
    },
    {
        "author": "张元干",
        "dynasty": "宋",
        "type": "词",
        "rhythmic": "蝶恋花",
        "title": "",
        "preface": "",
        "paragraphs": [
            "窗暗窗明昏又晓，百岁光阴，老去难重少。四十归来犹赖早，浮名浮利都经了。",
            "时把青铜闲自照，华发苍颜，一任傍人笑。不会参禅并学道，但知心下无烦恼。"
        ],
        "notes": "",
        "id": "2c527286d5dca2d95f7251afc0fd4838"
    },
    {
        "author": "张元干",
        "dynasty": "宋",
        "type": "词",
        "rhythmic": "西楼月・春晓曲",
        "title": "",
        "preface": "",
        "paragraphs": [
            "瑶轩倚槛春风度。",
            "柳垂烟，花带露。",
            "半闲鸳被怯馀寒，燕子时来窥绣户。"
        ],
        "notes": "",
        "id": "cc0b3dec4f8247894669982ec1621d97"
    },
    {
        "author": "张元干",
        "dynasty": "宋",
        "type": "词",
        "rhythmic": "西江月",
        "title": "",
        "preface": "",
        "paragraphs": [
            "小阁劣容老子，北窗仍递南风。",
            "维摩丈室久空空。",
            "不与散花同梦。",
            "且作大真游戏，未甘金粟龙锺。",
            "怜君病后颊颧隆。",
            "识取小儿戏弄。"
        ],
        "notes": "",
        "id": "f93f2019428da32c78c0ee7166423041"
    },
    {
        "author": "张元干",
        "dynasty": "宋",
        "type": "词",
        "rhythmic": "诉衷情",
        "title": "",
        "preface": "",
        "paragraphs": [
            "儿时初未识方红。",
            "学语问西东。",
            "对客呼为红蕊，此兴已偏浓。",
            "嗟白首，抗尘容。",
            "费牢笼。",
            "星球何在，鹤顶长丹，谁寄南风。"
        ],
        "notes": "",
        "id": "ca5ca492473485031514f28bce087733"
    },
    {
        "author": "张元干",
        "dynasty": "宋",
        "type": "词",
        "rhythmic": "谒金门",
        "title": "",
        "preface": "",
        "paragraphs": [
            "清光溢，影转画檐凉入。",
            "风露一天星斗湿，无云天更碧。",
            "满引送君何惜，记取吾曹今夕。",
            "目断秋江君到日，潮来风正急。"
        ],
        "notes": "",
        "id": "1d3820225e6c1ff798577232ddffad53"
    },
    {
        "author": "张元干",
        "dynasty": "宋",
        "type": "词",
        "rhythmic": "谒金门",
        "title": "",
        "preface": "",
        "paragraphs": [
            "风露底，石上岸巾愁起。",
            "月到房心天似水，乱峰清影里。",
            "此去登瀛须记，今夕道山同醉。",
            "春殿明年人共指，玉皇香案吏。"
        ],
        "notes": "",
        "id": "fc28b0f6b368c7c817ea68972cf38784"
    },
    {
        "author": "张元干",
        "dynasty": "宋",
        "type": "词",
        "rhythmic": "谒金门",
        "title": "",
        "preface": "",
        "paragraphs": [
            "鸳鸯渚，春涨一江花雨。",
            "别岸数声初过橹，晚风生碧树。",
            "艇子相呼相语，载取暮愁归去。",
            "寒食烟村芳草路，愁来无着处。"
        ],
        "notes": "",
        "id": "a2803bf2b7fbce9a4267e3e58ef2a874"
    },
    {
        "author": "张元干",
        "dynasty": "宋",
        "type": "词",
        "rhythmic": "豆叶黄・忆王孙",
        "title": "",
        "preface": "",
        "paragraphs": [
            "疏枝冷蕊忽惊春。",
            "一点芳心入鬓云。",
            "风韵情知似玉人。",
            "笑迎门。",
            "香暖红炉酒未温。"
        ],
        "notes": "",
        "id": "52d938f776a425bfa27b783905c0cbd7"
    },
    {
        "author": "张元干",
        "dynasty": "宋",
        "type": "词",
        "rhythmic": "豆叶黄・忆王孙",
        "title": "",
        "preface": "",
        "paragraphs": [
            "冰溪疏影竹边春。",
            "翠袖天寒炯暮云。",
            "雪里精神澹伫人。",
            "隔重门。",
            "宝粟生香玉半温。"
        ],
        "notes": "",
        "id": "66ddad034160a68cdbfe6865988496cc"
    },
    {
        "author": "张元干",
        "dynasty": "宋",
        "type": "词",
        "rhythmic": "贺新郎",
        "title": "",
        "preface": "",
        "paragraphs": [
            "梦绕神州路。",
            "怅秋风、连营画角，故宫离黍。",
            "底事昆仑倾砥柱。",
            "九地黄流乱注。",
            "聚万落、千村狐兔。",
            "天意从来高难问，况人情、老易悲如许。",
            "更南浦，送君去。",
            "凉生岸柳催残暑。",
            "耿斜河、疏星淡月，断云微度。",
            "万里江山知何处。",
            "回首对床夜语。",
            "雁不到、书成谁与。",
            "目尽青天怀今古，肯儿曹、恩怨相尔汝。",
            "举大白，听金缕。"
        ],
        "notes": "",
        "id": "4414f5929667a546390acccf2f6eae1c"
    },
    {
        "author": "张元干",
        "dynasty": "宋",
        "type": "词",
        "rhythmic": "贺新郎",
        "title": "",
        "preface": "",
        "paragraphs": [
            "曳杖危楼去。",
            "斗垂天、沧波万顷，月流烟渚。",
            "扫尽浮云风不定，未放扁舟夜渡。",
            "宿燕落、寒芦深处。",
            "怅望关河空吊影，正人间、鼻息鸣鼍鼓。",
            "谁伴我，醉中舞。",
            "十年一梦扬州路。",
            "倚高寒、愁生故国，气吞骄虏。",
            "要斩楼兰三尺剑，遗恨琵琶旧语。",
            "谩暗涩、铜华尘土。",
            "唤取谪仙平章看，过苕溪、尚许垂纶否。",
            "风浩荡，欲飞举。"
        ],
        "notes": "",
        "id": "eae97661bbae583a657800c83282e76e"
    },
    {
        "author": "张元干",
        "dynasty": "宋",
        "type": "词",
        "rhythmic": "醉花阴",
        "title": "",
        "preface": "",
        "paragraphs": [
            "翠箔阴阴笼画阁。",
            "昨夜东风恶。",
            "芳径满香泥，南陌东郊，惆怅妨行乐。",
            "伤春比似年时恶。",
            "潘鬓新来薄。",
            "何处不禁愁，雨滴花腮，和泪胭脂落。"
        ],
        "notes": "",
        "id": "60512fdd53b22cf16272526f5502f65f"
    },
    {
        "author": "张元干",
        "dynasty": "宋",
        "type": "词",
        "rhythmic": "醉花阴",
        "title": "",
        "preface": "",
        "paragraphs": [
            "紫枢泽笏趋龙尾。",
            "平入钧衡位。",
            "春殿听宣麻，争喜登庸，何似今番喜。",
            "崑台宜有神仙裔。",
            "奕世貂蝉贵。",
            "玉砌长兰芽，好拥笙歌，长向花前醉。"
        ],
        "notes": "",
        "id": "2e5e3b60c8698fe806d97868da276bfd"
    },
    {
        "author": "张元干",
        "dynasty": "宋",
        "type": "词",
        "rhythmic": "醉花阴",
        "title": "",
        "preface": "",
        "paragraphs": [
            "紫菊红萸开犯早。",
            "独占秋光老。",
            "酝造一般清，比著芝兰，犹自争多少。",
            "霜刀剪叶呈纤巧。",
            "手拈迎人笑。",
            "云鬓一枝斜，小阁幽窗，是处都香了。"
        ],
        "notes": "",
        "id": "71ddfa9bd43673dd94647e001cbe265e"
    },
    {
        "author": "张元干",
        "dynasty": "宋",
        "type": "词",
        "rhythmic": "醉落魄・一斛珠",
        "title": "",
        "preface": "",
        "paragraphs": [
            "云鸿影落。",
            "风吹小艇敧沙泊。",
            "津亭古木浓阴合。",
            "一枕滩声，客睡何曾著。",
            "天涯万里情怀恶。",
            "年华垂暮犹离索。",
            "佳人想见猜疑错。",
            "莫数归期，已负当时约。"
        ],
        "notes": "",
        "id": "c042bd99f1c9ddcc9bb856bcc6aec807"
    },
    {
        "author": "张元干",
        "dynasty": "宋",
        "type": "词",
        "rhythmic": "醉落魄・一斛珠",
        "title": "",
        "preface": "",
        "paragraphs": [
            "一枝冰萼。",
            "鬓云低度横波约。",
            "醉扶曾罥乌巾角。",
            "长是春来，肠断宝钗落。",
            "罗衣乍怯香风薄。",
            "夜深花困遮垂幕。",
            "不堪往事寻思著。",
            "休问尊前，客恶主人恶。"
        ],
        "notes": "",
        "id": "749af12af62f0defaf63fd3183e44a6e"
    },
    {
        "author": "张元干",
        "dynasty": "宋",
        "type": "词",
        "rhythmic": "醉落魄・一斛珠",
        "title": "",
        "preface": "",
        "paragraphs": [
            "绿枝红萼。",
            "江南芳信年年约。",
            "竹舆路转溪桥角。",
            "晴日烘香，的皪疏篱落。",
            "玉台粉面铅华薄。",
            "画堂长记深罗幕。",
            "惜花老去情犹著。",
            "客里惊春，生怕东风恶。"
        ],
        "notes": "",
        "id": "933692dcb230b534b37eab071276fb3e"
    },
    {
        "author": "张元干",
        "dynasty": "宋",
        "type": "词",
        "rhythmic": "醉落魄・一斛珠",
        "title": "",
        "preface": "",
        "paragraphs": [
            "浮家泛宅。",
            "旧游记霅溪踪迹。",
            "此生已是天涯隔。",
            "投老谁知，还作三吴客。",
            "故人怪我疏髯黑。",
            "醉来犹似丁年日。",
            "光阴未肯成虚掷。",
            "蜀魄声中，著处有春色。"
        ],
        "notes": "",
        "id": "ce0ca8994b117d7488ee40b6dcfa19c8"
    },
    {
        "author": "张元干",
        "dynasty": "宋",
        "type": "词",
        "rhythmic": "醉蓬莱",
        "title": "",
        "preface": "",
        "paragraphs": [
            "对小春桃艳，曲室炉红，乍寒天气。",
            "七叶蓂开，应金章通贵。",
            "梦草银钩，灿花珠唾，是素来风味。",
            "满腹经纶，回天议论，昆台仙裔。",
            "秘殿升华，紫枢勋旧，退步真祠，简心端扆。",
            "迎日天元，听正衙宣制。",
            "尽洗中原，遍为霖雨，宴后堂歌吹。",
            "柏子千秋，丹砂九转，今宵长醉。"
        ],
        "notes": "",
        "id": "800cf8c9ccbb849d2044eb73ecee2102"
    },
    {
        "author": "张元干",
        "dynasty": "宋",
        "type": "词",
        "rhythmic": "采桑子",
        "title": "",
        "preface": "",
        "paragraphs": [
            "华堂清暑榕阴重，梦里江寒。",
            "火齐星繁。",
            "兴在冰壶玉井栏。",
            "风枝露叶谁新采，欲饱防悭。",
            "遗恨空盘。",
            "留取香红满地看。"
        ],
        "notes": "",
        "id": "0ddcd472079f370bcd858860ff9750db"
    },
    {
        "author": "张元干",
        "dynasty": "宋",
        "type": "词",
        "rhythmic": "长相思令・长相思",
        "title": "",
        "preface": "",
        "paragraphs": [
            "花下愁。",
            "月下愁。",
            "花落月明人在楼。",
            "断肠春复秋。",
            "从他休。",
            "任他休。",
            "如今青鸾不自由。",
            "看看天尽头。"
        ],
        "notes": "",
        "id": "4a6aca856f96bef0d3cb312692435b5b"
    },
    {
        "author": "张元干",
        "dynasty": "宋",
        "type": "词",
        "rhythmic": "长相思令・长相思",
        "title": "",
        "preface": "",
        "paragraphs": [
            "香暖帏。",
            "玉暖肌。",
            "娇卧嗔人来睡迟。",
            "印残双黛眉。",
            "虫声低。",
            "漏声稀。",
            "惊枕初醒灯暗时。",
            "梦人归未归。"
        ],
        "notes": "",
        "id": "dec93924f52c78dc9b45f0fb9a9a177d"
    },
    {
        "author": "张元干",
        "dynasty": "宋",
        "type": "词",
        "rhythmic": "陇头泉・多丽",
        "title": "",
        "preface": "",
        "paragraphs": [
            "少年时，壮怀谁与重论。",
            "视文章、真成小技，要知吾道称尊。",
            "奏公车、治安秘计，乐油幕、谈笑从军。",
            "百镒黄金，一双白璧，坐看同辈上青云。",
            "事大谬，转头流落，徒走出修门。",
            "三十载，黄梁未熟，沧海扬尘。",
            "念向来、浩歌独往，故园松菊犹存。",
            "送飞鸿、五弦寓目，望爽气、西山忘言。",
            "整顿乾坤，廓清宇宙，男儿此志会须伸。",
            "更有几、渭川垂钓，投老策奇勋。",
            "天难问，何妨袖手，且做闲人。"
        ],
        "notes": "",
        "id": "f3df4566daa0184bd7a767e1fd7e1aa7"
    },
    {
        "author": "张元干",
        "dynasty": "宋",
        "type": "词",
        "rhythmic": "青玉案",
        "title": "",
        "preface": "",
        "paragraphs": [
            "平生百绕垂虹路。",
            "看万顷、翻云去。",
            "山澹夕晖帆影度。",
            "菱歌风断，袜罗尘散，总是关情处。",
            "少年陈迹今迟暮。",
            "走笔犹能醉时句。",
            "花底自成心暗许。",
            "旧家春事，觉来客恨，分付疏篷雨。"
        ],
        "notes": "",
        "id": "aba664041205471a57c34b8d2535333c"
    },
    {
        "author": "张元干",
        "dynasty": "宋",
        "type": "词",
        "rhythmic": "青玉案",
        "title": "",
        "preface": "",
        "paragraphs": [
            "月华冷沁花梢露。",
            "芳意恋、香肌住。",
            "心字龙涎饶济楚。",
            "素馨风味，碎琼流品，别有天然处。",
            "围炉屈曲宜深炷。",
            "留取春光向朱户。",
            "绿绮声中谁暗许。",
            "小窗归去，梦回犹记，金鼎分云缕。"
        ],
        "notes": "",
        "id": "f9a4d44c66e2c96d2928b7fce9779e3a"
    },
    {
        "author": "张元干",
        "dynasty": "宋",
        "type": "词",
        "rhythmic": "青玉案",
        "title": "",
        "preface": "",
        "paragraphs": [
            "银潢露洗冰轮皎。",
            "谪仙下、蓬莱岛。",
            "帘卷横山珠翠绕。",
            "生朝香雾，玳筵丝管，长醉壶天晓。",
            "金銮夜锁麻新草。",
            "入辅明光拜元老。",
            "看取明年人总道。",
            "中兴贤相，太平时世，分外风光好。"
        ],
        "notes": "",
        "id": "bc08781e51bef10f94b9b3f8aeb9fd38"
    },
    {
        "author": "张元干",
        "dynasty": "宋",
        "type": "词",
        "rhythmic": "青玉案",
        "title": "",
        "preface": "",
        "paragraphs": [
            "水芝香远摇红影。",
            "泛瑞霭、横山顶。",
            "缥缈笙歌云不定。",
            "玉钩斜挂，素蟾初满，醉惬浮瓜冷。",
            "庭兰戏彩传金鼎。",
            "小袖青衫更辉映。",
            "谁道筠溪归计近。",
            "秋风催去，凤池难老，长把中书印。"
        ],
        "notes": "",
        "id": "3ac59f934b384d3dfaf80fd324f41c18"
    },
    {
        "author": "张元干",
        "dynasty": "宋",
        "type": "词",
        "rhythmic": "青玉案",
        "title": "",
        "preface": "",
        "paragraphs": [
            "花王独占春风远。",
            "看百卉、芳菲遍。",
            "五福长随今日宴。",
            "粉光生艳，宝香飘雾，方响流苏颤。",
            "寿祺堂上修篁畔。",
            "乳燕双双贺新院。",
            "玉斝明年何处劝。",
            "旌幢满路，貂蝉宜面，归觐黄金殿。"
        ],
        "notes": "",
        "id": "3ff0bf44993167e6f6d29d64216f3985"
    },
    {
        "author": "张元干",
        "dynasty": "宋",
        "type": "词",
        "rhythmic": "青玉案",
        "title": "",
        "preface": "",
        "paragraphs": [
            "王孙陌上春风鞚。",
            "蕊珠宴、云軿从。",
            "归去笙歌常醉拥。",
            "蜡残花炬，月侵冰簟，惯作凉堂梦。",
            "玉人劝客钗斜凤。",
            "条脱擎杯腕嫌重。",
            "燕子入帘飞画栋。",
            "雨馀深院，漏催清夜，更轧秦筝送。"
        ],
        "notes": "",
        "id": "987d4644146e80beee17da9c72775694"
    },
    {
        "author": "张元干",
        "dynasty": "宋",
        "type": "词",
        "rhythmic": "青玉案",
        "title": "",
        "preface": "",
        "paragraphs": [
            "华裾玉辔青丝鞚。",
            "记年少、金吾从。",
            "花底朝回珠翠拥。",
            "晓钟初断，宿酲犹带，绿锁窗中梦。",
            "天涯相遇鞭鸾凤。",
            "老去堂成更情重。",
            "月转檐牙云绕栋。",
            "凉吹香雾，酒迷歌扇，春笋传杯送。"
        ],
        "notes": "",
        "id": "be78050f678186bb0697c8854d96deee"
    },
    {
        "author": "张元干",
        "dynasty": "宋",
        "type": "词",
        "rhythmic": "风流子",
        "title": "",
        "preface": "",
        "paragraphs": [
            "飞观插雕粱。",
            "凭虚起、缥缈五云乡。",
            "对山滴翠岚，两眉浓黛，水分双派，满眼波光。",
            "曲栏干外，汀烟轻冉冉，莎草细茫茫。",
            "无数钓舟，最宜烟雨，有如图画，浑似潇湘。",
            "使君行乐处，秦筝弄哀怨，云鬓分行。",
            "心醉一缸春色，满座疑香。",
            "有天涯倦客，尊前回首，听彻伊川，恼损柔肠。",
            "不似碧潭双剑，犹解相将。"
        ],
        "notes": "",
        "id": "a19f4a3ebe8d1a5ab0748885c026aef4"
    },
    {
        "author": "张元干",
        "dynasty": "宋",
        "type": "词",
        "rhythmic": "鱼游春水",
        "title": "",
        "preface": "",
        "paragraphs": [
            "芳洲生苹芷。",
            "宿雨收晴浮暖翠。",
            "烟光如洗，几片花飞点泪。",
            "清镜空馀白发添，新恨谁传红绫寄。",
            "溪涨岸痕，浪吞沙尾。",
            "老去情怀易醉。",
            "十二栏干慵遍倚。",
            "双凫人惯风流，功名万里。",
            "梦想浓妆碧云边，目断归帆夕阳里。",
            "何时送客，更临春水。"
        ],
        "notes": "",
        "id": "2c290a8b6bd10b5ea312bf161a424d03"
    },
    {
        "author": "张元干",
        "dynasty": "宋",
        "type": "词",
        "rhythmic": "鹊桥仙",
        "title": "",
        "preface": "",
        "paragraphs": [
            "靓妆艳态，娇波流盼，双靥横涡半笑。",
            "尊前烛畔粉生光，更低唱、新翻转调。",
            "花房结子，冰枝清瘦。",
            "醉依香浓寒峭。",
            "雏莺新啭上林声，惊梦断、池堂春草。"
        ],
        "notes": "",
        "id": "8a2dc46768565e9b7d322054780d7735"
    },
    {
        "author": "张元干",
        "dynasty": "宋",
        "type": "词",
        "rhythmic": "鹧鸪天",
        "title": "",
        "preface": "",
        "paragraphs": [
            "不怕微霜点玉肌。",
            "恨无流水照冰姿。",
            "与君著意从头看，初见东南第一枝。",
            "人散后，雪晴时。",
            "陇头春色寄来迟。",
            "使君本是花前客，莫怪殷勤为赋诗。"
        ],
        "notes": "",
        "id": "e556d8e6113661385bae7360a1b5b1d2"
    }
]