[
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "和邦承所赠中隠古风",
        "preface": "",
        "paragraphs": [
            "少年麋鹿姿，待价非结绿。",
            "东湖嗜红芰，西山茹黄独。",
            "虽无负郭田，仅有环堵屋。",
            "稍知亲简编，岂意分符竹。",
            "不作梁甫吟，徒歌采薇曲。",
            "轩冕本无心，泉石慕幽躅。",
            "疏才偶计偕，微名玷宦牍。",
            "扰客书掣肘，蹈险车脱轴。",
            "为米一折腰，献玉三刖足。",
            "人情冰复炭，世路岸为谷。",
            "奔走三十年，尘埃几千斛。",
            "归访旧园林，要识真面目。",
            "敝庐他人居，故友半鬼录。",
            "诛茅倾客囊，千日笑神速。",
            "堂成屡留醉，夜阑更秉烛。",
            "冬霜孤松秀，春霖万花霂。",
            "薰风自生凉，秋云不待族。",
            "鱼鸟乐欣欣，柴荆纷樕樕。",
            "曳杖时往还，拊缶谁拘束。",
            "敲门闻剥啄，开缄佩谦牧。",
            "初读少陵诗，再对渊明菊。",
            "试听句掷金，坐想人如玉。",
            "搜肠嗣高吟，深愧窘边幅。"
        ],
        "notes": "",
        "id": "e21857c49758dd9ec1c25049928d040f"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "和罗倅竹园唱和之什",
        "preface": "",
        "paragraphs": [
            "平生抱迂疏，举世无两个。",
            "每为饥所驱，奔走不可奈。",
            "尝闻伯夷风，粗尔立顽懦。",
            "初试岩邑宰，再作侯藩佐。",
            "一麾来江湖，不容暖席坐。",
            "流行遇坎止，留落寓江左。",
            "轲毁遭臧仓，孔厄类阳货。",
            "从来宦情薄，况已心力惰。",
            "二儿可应门，肯堂复肯播。",
            "东湖五亩宅，喜赋归来些。",
            "林亭足遐观，竹斋宜醉卧。",
            "自谓景物幽，绝唱无人和。",
            "朅来憩水滨，光渌静无涴。",
            "一见罗夫子，道眼俱看破。",
            "始知蠛蠓飞，未识天壤大。",
            "万竿旌旗林，五车牛马驮。",
            "羡君如籍咸，媿我非白贺。",
            "续貂慙斐然，君恕毋督过。"
        ],
        "notes": "",
        "id": "18ddaea53294cd920f5b1084c23b9e48"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "清明后一日泛湖游园联句",
        "preface": "",
        "paragraphs": [
            "清明过一日，甲子喜新霁。",
            "理櫂泛平湖，吹风扫微曀。",
            "巧剪翠縠纹，忽展画屏势。",
            "千里入寸眸，万物犹一赘。",
            "寄傲天地阔，放意江山丽。",
            "指点村市井，荡漾渔家计。",
            "小泊杨柳堤，徐行兰蕙砌。",
            "满月射堵墙，乘风亸云髻。",
            "彩舟箫鼓喧，花亭翠红蔽。",
            "石龙潄寒玉，竹凤摇清篲。",
            "閙花如有言，闲草远无际。",
            "梅豆点微酸，樱珠缀纤脆。",
            "荇带牵风长，鸥雪点波细。",
            "怪山叠青峦，仙岩排绿桂。",
            "亲友宴樽俎，泉石爽襟袂。",
            "曲径浓香浮，深院幽人憩。",
            "日暖蜂蝶喧，沙软鸳鸯俪。",
            "春秀犹未晚，懽游端可继。",
            "归舠溯洄洑，嘉圃芘林翳。",
            "景胜诗愈豪，酒阑情未替。",
            "解帆𥩟别墅，寻芳适佳第。",
            "画楼月初挂，朱栏春可系。",
            "烧烛照红粧，堕簪空绿鬄。",
            "笑歌诚有余，金貂尚能贳。",
            "醉墨写欹斜，锦囊收短制。"
        ],
        "notes": "",
        "id": "b4dabeea96daeac1a72b1e6b32324c52"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "和浙宪同诸公游梅园  其一",
        "preface": "",
        "paragraphs": [
            "梓里德星聚，宝马如云屯。",
            "扬鞭东城去，趁此梅正繁。",
            "林烟引轻素，晻暧连遥村。",
            "须臾日色高，客情舒宴温。",
            "露晞润玉瀣，雪粲融朝暾。",
            "千林秀松竹，万点铺兰荪。",
            "开落犯春早，尘埃迷昼昏。",
            "埋没颜色好，孤负眉宇轩。",
            "疏野空自适，何人共清尊。",
            "诸公尽豪隽，逸饮如鲸吞。",
            "对花相慰藉，悲欢俱勿论。",
            "吹嘘頼椽笔，欲谢终忘言。"
        ],
        "notes": "",
        "id": "f9fa0d51b518d5474bc53aec5d1bd818"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "和浙宪同诸公游梅园  其二",
        "preface": "",
        "paragraphs": [
            "庭除大槐安，人世甚蚁屯。",
            "俯仰穹壤间，乐少忧且繁。",
            "何如置悲欢，访梅东城村。",
            "群贤负瑰奇，即之和气温。",
            "峭寒著春衣，轻烟翳晨暾。",
            "簪花愧华发，席地依香荪。",
            "谁许嫁东风，留香坐晓昏。",
            "密坞横清溪，我欲创幽轩。",
            "所愿花长开，日日同一尊。",
            "静对影亦好，清味蕊可吞。",
            "此心无厌时，何物堪比论。",
            "哦诗愧续貂，勿以人废言。"
        ],
        "notes": "",
        "id": "5a4255056e2997de0cb4e291956915a8"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "和伍解元喜祈雨有感",
        "preface": "",
        "paragraphs": [
            "痴龙偃蹇玩岁月，深居白云抱幽石。",
            "有时江海肆贪残，坐视天焦地皮拆。",
            "分疆守职各有方，止沸讵可扬其汤。",
            "曰旸而旸雨而雨，何待酹酒焚炉香。",
            "不谓神心有城府，必需精祷方降雨。",
            "刑鹅割牲厌口腹，缁衣黄冠诵章句。",
            "上天有意生斯人，假尔群祀江之滨。",
            "弄权推怨吝所施，帝怒碎戮犹微尘。",
            "吁嗟痴龙今已矣，异日忧深目前喜。",
            "勿将风雨希民求，岁岁丰穰尽天赐。",
            "我家亦有二顷田，膏泽霈然长有年。",
            "神心傥不悖天意，与民共赋噫嘻篇。"
        ],
        "notes": "",
        "id": "b7c2ff5e1162a9d5a6881056dbee4804"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "过金陵有感和韵",
        "preface": "",
        "paragraphs": [
            "五马渡江思典午，祖龙谩凿秦淮浦。",
            "未登三代盛明时，曾是六朝文物祖。",
            "中兴事业由忧勤，风流千载还芬薰。",
            "谢安王导亦可罪，至今遂使南北分。"
        ],
        "notes": "",
        "id": "4977e400da42a0e716a22cf22e69d6fa"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "纪游",
        "preface": "",
        "paragraphs": [
            "几重浓云泼黑墨，数点疏雨飞的皪。",
            "桃花李花红更白，不觉东风扫踪迹。",
            "深山绿暗新树密，悬崖倒挂春空碧。",
            "泉声泻出万霹雳，长虹飞过三百尺。",
            "蹇馿倒骑回语客，目端春事俱可识。",
            "茅舍敲门倾琥珀，古寺击鼓非玉食。",
            "我今已饱天工力，风吹浮云露白日。",
            "崎崄不复厌登陟，高处更穷低处逼。",
            "下瞰群峰五顽石，回首一笑天地窄。",
            "兴来策杖遶山侧，窦深岩远不可侧。",
            "相思涧边酌寒滴，一抹暝烟壮山色。",
            "寻真不见空回忆，使我伤今复伤昔。",
            "道人山房遍幽历，醉里疑从仙籍谪。",
            "钧天广乐梦中得，更问腾空好消息。"
        ],
        "notes": "",
        "id": "940dbd990eca0e5a2adc4db4e873019d"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "乐塘铺和周师禹韵",
        "preface": "",
        "paragraphs": [
            "迟日醉花春影长，村醪引入无何乡。",
            "碧林啼鸟惊梦断，行客红尘吹去忙。",
            "忧心悄悄谁知道，且是不关春事了。",
            "雨旸今岁定丰年，慇懃更问农家老。"
        ],
        "notes": "",
        "id": "90d3661a6e13108aa7e99542e6199af4"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "奉和章冠之长芦壁间韵",
        "preface": "",
        "paragraphs": [
            "征帆来去方旁午，触我扁舟维荻浦。",
            "疏林隠约响钟鱼，一苇可航参佛祖。",
            "西风留客意如勤，永日闲消一炷薰。",
            "诘朝霜重风力软，千里翠縠并刀分。"
        ],
        "notes": "",
        "id": "0bffeac624931809b3bc2bea6c986cd2"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "追和外舅郭倅定香院题诗",
        "preface": "",
        "paragraphs": [
            "我家冰清酒星魄，倏忽笔下驱雷风。",
            "万里去家烟瘴里，一行作吏簿书中。",
            "高才不许在廊庙，仙迹且复归瀛蓬。",
            "声容杳杳水天阔，目断波底斜阳红。"
        ],
        "notes": "",
        "id": "5d4cdf226698de73a97443d95536d12f"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "和张尉食字韵",
        "preface": "",
        "paragraphs": [
            "玉杯春酌金盘食，曾忆雪香同醉色。",
            "归来信宿未能忘，欲洗羁怀乱愁织。",
            "青山相对云归堂，一觞聊尔非琼浆。",
            "羡君佳篇效伯良，要知使我搜枯肠。"
        ],
        "notes": "",
        "id": "2a22243a3c6d74a0604c6b49aed33f07"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "谢葛守诗轴",
        "preface": "",
        "paragraphs": [
            "君不见灵椿一株传义方，僖仪接武跻金堂。",
            "又不见老苏独步为文主，轼辙联芳入琼府。",
            "始知盛德天所亲，于门棨戟高拂云。",
            "又知硕才世所贵，鲤庭诗礼超凡群。",
            "司成蕴蓄何如厚，万顷渊源海波秀。",
            "刘郎少俊首辱和，扬善推贤宜有后。",
            "司成问学何如深，六经表里金玉音。",
            "王氏拘挛了无取，雄文杰句由诸心。",
            "庐陵昔岁曾分教，甲子一周梦惊觉。",
            "贤郎赐得铜虎符，今日重游想前效。",
            "黉堂咳唾遗明珠，翠琰刊成惠陋儒。",
            "请为野史进青琐，要继皇朝窦与苏。"
        ],
        "notes": "",
        "id": "ca0dc481f84a66475c5e771a0b2adc57"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "送外舅杜侍御使陕西",
        "preface": "",
        "paragraphs": [
            "建隆以来论人物，得士与古相低昂。",
            "人才历数仁祖世，后生嵬琐无复望。",
            "老成寂寞典刑在，杜公玉立映班行。",
            "少时学问圣贤说，松柏岁寒观老节。",
            "得官乌府不须臾，正色空闻动帷闼。",
            "铄金众口未必然，天与石城慰萧屑。",
            "王师顷缚山西酋，朝廷却怀西顾忧。",
            "凉州旄钺何足恃，岐陇须公勤传邮。",
            "平生经国有雅意，乘流得坎惟所植。",
            "作官施设要近民，金马严徐等儿戏。",
            "诏书宽大人乐生，吏民安业政令行。",
            "金城那可无粟守，尧舜与民宁并耕。",
            "茶盐资国何必古，俗儒狥民不知务。",
            "精神折冲在本疆，要以雍容待仓遽。",
            "知无不为公自期，岂弟君子神所私。",
            "秦山渭水照车马，属城列县观威仪。",
            "此行属任良不恶，金鱼新佩明光墀。",
            "谁言直谏居同少，淮南盗铸烦抚绥。",
            "时平王度式金玉，岁晚汲公还见思。"
        ],
        "notes": "",
        "id": "91230377c1dbde5ccd0ef1a599137b4b"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "真妃祠",
        "preface": "",
        "paragraphs": [
            "碧潭无底潜蛟龙，神居下宅琉璃宫。",
            "一水镜奠挠不浊，两山角抵常争雄。",
            "鸦啼古庙树色黑，鱼跃急湍波影红。",
            "鬓雾鬟烟森拱竦，栋云帘雨飞冥蒙。",
            "蕙肴时展朝暮奠，蒲席快分南北风。",
            "假威老巫腹恣饱，乞灵行客心潜通。",
            "无求小舸疾飞鸟，不恨孤踪成断蓬。",
            "去秋浙右尽淹没，今夏江西尤蕴隆。",
            "尾衔万斛去不返，鳞次千仓皆屡空。",
            "农背赤裂鱼釜满，田毛焦枯龟兆同。",
            "炎官张皇掉旗旆，海若羞涩藏冲融。",
            "一方虽藉诃护力，四海正思霖雨功。",
            "片帆短棹利极细，酾酒割牲酬易穷。",
            "好乘云车命箕伯，去击雷鼓驱丰隆。",
            "晶荧烛物掣长电，剨勒扫空消霁虹。",
            "不须犀角照百怪，何待牛蹄翻巨䜫。",
            "挽起天河尽倾泻，坐令人物还熙丰。",
            "笑谈可活万民命，顷刻已回元气工。",
            "上帝报功赐褒敕，真妃锡号荣清躬。",
            "元圭华衮依约里，介族水类驱驰中。",
            "山高水深千万祀，南面血食无时终。"
        ],
        "notes": "",
        "id": "9543c7fcb7a9a0a0545670500bc7cea0"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "上王右司三十韵",
        "preface": "",
        "paragraphs": [
            "丱角从亲后，抠衣拱座隅。",
            "辞章窥雅制，翰墨景良模。",
            "零露哀先德，青云激壮图。",
            "暌违十五载，流落二三孤。",
            "蹇涩凭乡荐，崎岖达上都。",
            "芝眉重晤对，桂籍偶叨逾。",
            "劳苦温言重，开明鄙性迂。",
            "一雷初绾绶，千里遇分符。",
            "琴浦催科拙，澄江德政殊。",
            "美瓜滋灌水，良酝寄兵厨。",
            "社雁惊飞楚，边鸿不到吴。",
            "色辞思益远，忧患痛多虞。",
            "风树亲难待，林泉誓与俱。",
            "啼号真有累，缰锁复相拘。",
            "华节来临镇，荒城获走趋。",
            "二天蒙芘覆，半载幸驰驱。",
            "郡政惭轓盖，民歌愧袴襦。",
            "深期展四体，宁复顾微躯。",
            "厚意平生在，高风振古无。",
            "亲依方款密，聚散忽须臾。",
            "鹢首浮仙路，乌台接禁涂。",
            "苕溪虽近甸，宣室頼嘉谟。",
            "德盛应难外，民思觊少苏。",
            "甘泉跻法从，膏泽下寰区。",
            "自叹如巢幕，人怜数守株。",
            "寸心随履舄，只影在江湖。",
            "鸟倦一枝稳，龙须大手屠。",
            "闲情验蕉鹿，浩思忆莼鲈。",
            "已困三眠茧，还穷五技鼯。",
            "枫宸清问处，回首念疎愚。"
        ],
        "notes": "",
        "id": "4e162b5dcff3577265b418bac24b990b"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "题古圳铺",
        "preface": "",
        "paragraphs": [
            "去郭十五里，依山三两家。",
            "剪茅成栋宇，沽酒是生涯。",
            "雨过鸠休妇，日斜蜂趁衙。",
            "亲闱今咫尺，停梦看灯花。"
        ],
        "notes": "",
        "id": "36bb9654be68b614de28e86d4d9192f9"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "结茅守冢偶携子弟散策郊游有感借用壁间韵  其一",
        "preface": "",
        "paragraphs": [
            "天地一蚁磨，人生何日闲。",
            "此身真土木，到处即溪山。",
            "血点居苫泪，衣余戏彩斑。",
            "春游板舆在，无复奉慈颜。"
        ],
        "notes": "",
        "id": "936a4edc961c1ee2176b00024e64039c"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "结茅守冢偶携子弟散策郊游有感借用壁间韵  其二",
        "preface": "",
        "paragraphs": [
            "蠖屈地容壮，鸟还天宇闲。",
            "渔樵苕水市，薇蕨首阳山。",
            "瓮下金貂友，林中玉笋班。",
            "谁能齐万物，为我辨彭颜。"
        ],
        "notes": "",
        "id": "99e6014866db22c7e38c9856dbd8a947"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "题定光壁",
        "preface": "",
        "paragraphs": [
            "护雨云初断，登山眼便明。",
            "枫雕丹舞叶，松古绿摇声。",
            "觉宿无穷老，禅关有底清。",
            "小春天不冷，归路尚余情。"
        ],
        "notes": "",
        "id": "18f0d3f7cb597b7eae0c9d636988dba8"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "和龚同叔春日即事五首  其一",
        "preface": "",
        "paragraphs": [
            "苦雨不肯霁，花愁都落红。",
            "老农欣岁兆，游子恨途穷。",
            "寒尚衣难褪，春侵酒易中。",
            "城头喧角弄，轻度一帘风。"
        ],
        "notes": "",
        "id": "6f4cfac1a6a6f8a4d6ddd8575f09fa92"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "和龚同叔春日即事五首  其二",
        "preface": "",
        "paragraphs": [
            "柳绵飞扑扑，荷叶散田田。",
            "物幻无穷意，春归何处天。",
            "事随鸾镜改，人逐燕巢迁。",
            "一笑千金价，吾羞鲁仲连。"
        ],
        "notes": "",
        "id": "bd4320fc78f3660ad1d051192da8ba71"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "和龚同叔春日即事五首  其三",
        "preface": "",
        "paragraphs": [
            "鶑簧方报暖，鸠唤未容晴。",
            "新涨长还减，痴云暗复明。",
            "我生随分乐，春事有余情。",
            "闻道东湖好，相邀散策行。"
        ],
        "notes": "",
        "id": "6107894862c800d1c7ae921965393151"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "和龚同叔春日即事五首  其四",
        "preface": "",
        "paragraphs": [
            "春已堂堂去，那闻杜宇啼。",
            "江山惊异土，桃李谩成蹊。",
            "我自无心了，谁能与物齐。",
            "功名傥相贷，深卷碧云溪。"
        ],
        "notes": "",
        "id": "bfd9b9be2f1eb7216ee42be025b2c99a"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "和龚同叔春日即事五首  其五",
        "preface": "",
        "paragraphs": [
            "邂逅相逢好，初心各壮图。",
            "金兰期永好，银艾愿同纡。",
            "恨逐芳樽遣，情烦彩笔铺。",
            "风云偶然会，携手上天衢。"
        ],
        "notes": "",
        "id": "8d8c07f505d9ab15d06b566c5521adb1"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "世事二首  其一",
        "preface": "",
        "paragraphs": [
            "世事今如此，惟堪一笑哗。",
            "空持冲斗剑，安得上天槎。",
            "远信凭飞翼，流年付落花。",
            "平戎须大度，何必顾纤瑕。"
        ],
        "notes": "",
        "id": "3c34d13ebaaed14bc236b28a7220e8d9"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "世事二首  其二",
        "preface": "",
        "paragraphs": [
            "我贫非道病，生计恝然疏。",
            "数亩田常旱，一溪云有余。",
            "幸无贫外乐，赢得静中虚。",
            "已断声华念，临深肯羡鱼。"
        ],
        "notes": "",
        "id": "c1ca141822df7764488ff00696876a56"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "再用前韵  其一",
        "preface": "",
        "paragraphs": [
            "枕席方相好，儿童且勿哗。",
            "窗蕉鸾曳尾，簷树鹊鸣槎。",
            "有客谈飞屑，无才笔吐花。",
            "倦余题短句，谁为指瑜瑕。"
        ],
        "notes": "",
        "id": "0281447b951c735d8594a5680ed488d0"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "再用前韵  其二",
        "preface": "",
        "paragraphs": [
            "我是忘机士，初非学二疏。",
            "瓮醅常得醉，瓶粟任无余。",
            "天下众生病，山中四壁虚。",
            "昔年刍豢口，今日伴钟鱼。"
        ],
        "notes": "",
        "id": "7d8a32704f22cc949683549adb0bbd2c"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "游香社寺",
        "preface": "",
        "paragraphs": [
            "山水兴方逸，尘埃缚暂宽。",
            "菜肠甘久素，酒颊助微丹。",
            "江阔烟光薄，霜滋叶晕残。",
            "不妨走幽寺，或可叩禅端。"
        ],
        "notes": "",
        "id": "4c1e4b08b29143d7a8e8049ae01afbde"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "清明偶题",
        "preface": "",
        "paragraphs": [
            "曲沼一泓碧，乱花双径红。",
            "欹梅惊北客，舞柳认东风。",
            "欲买春无价，常令酒不空。",
            "我生随分乐，初不问穷通。"
        ],
        "notes": "",
        "id": "a6beee57b2099131d02d89aa042bb229"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "同王秘校和同年五使君韵饯送严文守江阴  其一",
        "preface": "",
        "paragraphs": [
            "江左词章伯，朝端俊伟人。",
            "燕居文会友，得志泽加民。",
            "自是无心镜，俱传有脚春。",
            "成风运斤斧，何处不参神。"
        ],
        "notes": "",
        "id": "05e38c00e596bcf6b45f0f85fa0366f2"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "同王秘校和同年五使君韵饯送严文守江阴  其二",
        "preface": "",
        "paragraphs": [
            "欲说澄江好，丹青百雉楼。",
            "山明新雨泽，潮涌乱云流。",
            "贤守声先至，疲民疾已瘳。",
            "中兴待良佐，千里未分忧。"
        ],
        "notes": "",
        "id": "b5f4f528f0e6e71e81c8eef8fed049d4"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "题仪真天宁寺",
        "preface": "",
        "paragraphs": [
            "短棹客千里，炷香人小留。",
            "禅房深寂寂，世事易悠悠。",
            "去此两槐夏，惊予双鬓秋。",
            "钟鱼发新响，作意为重游。"
        ],
        "notes": "",
        "id": "b8a64a1199155c46ab4e4b3344ca28e2"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "挽王漕稚川  其一",
        "preface": "",
        "paragraphs": [
            "紫荷余爱在，皂盖填名城。",
            "膏泽流千里，嘉谋肃五兵。",
            "林泉多雅趣，桑梓有深情。",
            "道大虽难用，详观月旦评。"
        ],
        "notes": "",
        "id": "fb77a9514b110fa9f7858c02b5fc9ff5"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "挽王漕稚川  其二",
        "preface": "",
        "paragraphs": [
            "昆玉皆龙凤，唯公最白眉。",
            "乡邦好人物，翰墨妙词诗。",
            "南浦言犹在，西山梦可疑。",
            "我归公已逝，霰泪不胜悲。"
        ],
        "notes": "",
        "id": "f9b4d81866ffe17d7d5eaad96a734378"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "挽朱倅周卿  其一",
        "preface": "",
        "paragraphs": [
            "戚畹芝兰秀，儒宗金玉相。",
            "解牛无肯綮，驰骥阻康庄。",
            "政术今犹诵，家风久益彰。",
            "蕴藏初未试，盛德付诸郎。"
        ],
        "notes": "",
        "id": "d7b59aba0965060c6595e332e392c45d"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "挽朱倅周卿  其二",
        "preface": "",
        "paragraphs": [
            "自洒膏粱习，人推道义尊。",
            "蟾宫看桂子，凤穴见兰孙。",
            "遗戒垂家法，新诗断客魂。",
            "从今渭阳念，极目灌城村。"
        ],
        "notes": "",
        "id": "33f211f36a11120bc674fb444a7f5389"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "挽陈提举  其一",
        "preface": "",
        "paragraphs": [
            "蔺璧虽期复，苏书竟不还。",
            "庆余钟令绪，才大压尘寰。",
            "劲正三朝老，从容半世闲。",
            "会心真是老，一笑别人间。"
        ],
        "notes": "",
        "id": "44dcc29e1ab93148dd94d4ee5ca9fae7"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "挽陈提举  其二",
        "preface": "",
        "paragraphs": [
            "志学屡辞爵，传家蔚有声。",
            "小官能抗疏，文吏乃知兵。",
            "守法摧强御，输忠沃圣明。",
            "平生无所负，谗口任蝇营。"
        ],
        "notes": "",
        "id": "5d545a4165568609175425d0387ad6eb"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "挽陈提举  其三",
        "preface": "",
        "paragraphs": [
            "持斧威全振，分符盗易歼。",
            "真祠方赐逸，荣养遽难淹。",
            "许国心如在，绳家法正严。",
            "莫悲才不尽，祥览卧寒苫。"
        ],
        "notes": "",
        "id": "e397e95e4ae710b23ff5b4f72a3a83f6"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "王提举合政钱夫人挽诗  其一",
        "preface": "",
        "paragraphs": [
            "阀阅由忠孝，闺门仰静专。",
            "俭勤天所赋，容德古难全。",
            "云诰疏华国，霓旌返洞天。",
            "风霜孤鹤恨，衔羽唳寒烟。"
        ],
        "notes": "",
        "id": "2d7f86ac03d0bc3c30726d5ebdc1921a"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "王提举合政钱夫人挽诗  其二",
        "preface": "",
        "paragraphs": [
            "山敞神仙宅，人辞富贵家。",
            "靓容深莫识，清节莹无瑕。",
            "蚌脱珠方璨，椿灵桂始华。",
            "他年容万马，今日送千车。"
        ],
        "notes": "",
        "id": "96972bedea311115f453d4ca22855f92"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "中秋下澣次计幕诸公佳什之韵  其一",
        "preface": "",
        "paragraphs": [
            "驹隙匆匆不暂留，谁能宴坐学裴休。",
            "君携嘉客江亭醉，我泛扁舟楚泽秋。",
            "水浸斜阳红影湿，烟横叠𪩘翠光浮。",
            "何时再卜秋屏约，共踏西风烂熳游。"
        ],
        "notes": "",
        "id": "00a810ab1c4a5ca3baa154ab2dba8391"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "中秋下澣次计幕诸公佳什之韵  其二",
        "preface": "",
        "paragraphs": [
            "短櫂夷犹任去留，尘劳今日暂休休。",
            "飞觞莫问重城晚，揽镜须惊两鬓秋。",
            "千里归艎何日到，一眉晴绿与云浮。",
            "殷勤更问黄花信，准拟重阳一再游。"
        ],
        "notes": "",
        "id": "76755405fce2218959fee70e2c14b716"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "次龚丈同叔高韵",
        "preface": "",
        "paragraphs": [
            "备尝险阻与艰难，久别松楸水一湾。",
            "孤愤未申思北阙，双眉初展见西山。",
            "化工已定休言命，巧匠于今亦汗颜。",
            "它日中兴筹庙略，为君一露管中斑。"
        ],
        "notes": "",
        "id": "8e4976596b4736df50a91094986273f5"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "再用同叔韵",
        "preface": "",
        "paragraphs": [
            "风定舟行力不难，一钩新月照溪湾。",
            "断烟横抹岸头树，落日斜欹江上山。",
            "鱼鸟久知思旧侣，桑榆归去亦慙颜。",
            "儿童见我应相怪，两鬓如何雪样斑。"
        ],
        "notes": "",
        "id": "8413df674cbcf53cade6ffdb8066253e"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "题马氏避暑宫开福寺莲湖",
        "preface": "",
        "paragraphs": [
            "金仙楼观鬰嵯峨，昔日曾容万绮罗。",
            "不见园林蒙锦绣，空教钟鼓唤笙歌。",
            "印花宝甃封苍藓，倚槛晴山拥翠螺。",
            "凉夜尚疑旌盖在，三千宫女袜凌波。"
        ],
        "notes": "",
        "id": "46170d69146708c4b5b0c4c9acc85bdb"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "和莫谦父韵",
        "preface": "",
        "paragraphs": [
            "扁舟昨夜过黄州，准拟篮舆作胜游。",
            "卷地骇风回岸脚，扑天惊浪打船头。",
            "一尊欲访东坡隠，两鬓难禁宋玉秋。",
            "江上乱山云色重，却疑眉黛锁闲愁。"
        ],
        "notes": "",
        "id": "9a3110090c60defe964695a1db3a3a07"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "和叶宰",
        "preface": "",
        "paragraphs": [
            "暂时行李已堪忧，况是经年成漫游。",
            "三月晓风红扫地，一犁春雨绿盈畴。",
            "从教征袖尘埃满，頼有新诗箧笥收。",
            "桃李主人能好事，未归谁复叹淹流。"
        ],
        "notes": "",
        "id": "e4b142aaa90e8c0907d822482f029fa9"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "过清江怀莫谦父",
        "preface": "",
        "paragraphs": [
            "春来乘兴泛孤篷，櫂影频移鉴影中。",
            "昨夜忽添三寸雨，今朝尤喜一帆风。",
            "桃红李白年年好，水绿青山处处同。",
            "屈指归时花未老，一樽携手过湖东。"
        ],
        "notes": "",
        "id": "073939ddbeb992808b581aaca2f6eda6"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "过前冈见毁松有感  其一",
        "preface": "",
        "paragraphs": [
            "夹道松阴若剪齐，前人种得几多时。",
            "曾经行客频相恋，试问乡翁总不知。",
            "暗引风声号绿野，密留云影挂苍枝。",
            "今人惠物能如否，祇有摧残樵牧儿。"
        ],
        "notes": "",
        "id": "65cc4711e42620681ffd4228afc294b5"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "过前冈见毁松有感  其二",
        "preface": "",
        "paragraphs": [
            "当年种植到于今，用力虽劳用意深。",
            "巨荫已容车马过，盘根宁畏雪霜侵。",
            "两行冠剑大夫职，十万旌旗勇士林。",
            "烈日流金路无尽，此时方识古人心。"
        ],
        "notes": "",
        "id": "926cd9ce51046535c70c02e0e414a6f6"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "送运干陈圣嘉解组还朝",
        "preface": "",
        "paragraphs": [
            "月明千里正婵娟，且莫匆匆便放船。",
            "三载泛莲依绿水，一朝荐鹗上青天。",
            "西楼未作经笥梦，北阙先分御鼎烟。",
            "且向蓬山雠校了，却持荷橐从甘泉。"
        ],
        "notes": "",
        "id": "debe7c49c793ef71b92c7c3b12347549"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "登梅仙坛观中作",
        "preface": "",
        "paragraphs": [
            "梅尉栖真昔已仙，祇余岩谷正巍然。",
            "老松作势龙千尺，怪石拏空虎一拳。",
            "楼与云齐曾观日，坛因斗建欲扪天。",
            "如今胜景能长在，尘世应无海变田。"
        ],
        "notes": "",
        "id": "182159f2c7a9aeb31a40beac9441db86"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "醮成作",
        "preface": "",
        "paragraphs": [
            "心格崇霄禁路通，纤埃收尽见天容。",
            "三千绛阙云开锁，十万霓旌月印踪。",
            "香袅鬰葱翔鼎凤，松摇寥廓状云龙。",
            "虚皇夜宴长生殿，九奏琼璈动晓钟。"
        ],
        "notes": "",
        "id": "9c91197b3a011151aeffe6e460d46f9e"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "醮毕作",
        "preface": "",
        "paragraphs": [
            "醮阑星斗挂修甍，彩跸丹舆上玉清。",
            "百尺坛空云弄影，一钩帘卷月输明。",
            "灵香匝地寒无力，宝奏钧天静有声。",
            "万里好风吹目断，松篁犹学珮环鸣。"
        ],
        "notes": "",
        "id": "2d0d1161451d0af4e291e2c19890039a"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "登坛作",
        "preface": "",
        "paragraphs": [
            "一坛横压绀天低，好向云端觐紫微。",
            "林鹤惯闻金磬舞，烟鸾疑认玉台飞。",
            "步虚声彻空犹响，宝篆香销露未晞。",
            "星斗绣天长不夜，疑乘风驭扣瑶扉。"
        ],
        "notes": "",
        "id": "f6757646c513e4e0212037e157a0657a"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "登裴公亭借用杜牧之登齐山诗韵二首  其一",
        "preface": "",
        "paragraphs": [
            "春晚风花片片飞，登临共惜景熹微。",
            "人生待足谁如意，官况苦无胡不归。",
            "且向园林穷胜事，更凭山水发清晖。",
            "酒酣起舞君休笑，直欲淋漓身上衣。"
        ],
        "notes": "",
        "id": "0daba7267e99c55355acb42d5e245139"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "登裴公亭借用杜牧之登齐山诗韵二首  其二",
        "preface": "",
        "paragraphs": [
            "风帘斜卷燕于飞，天气清和酒力微。",
            "极目烟波无尽藏，关心春梦有时归。",
            "香飘十里喧朝市，翠积千山断晚晖。",
            "杖屦不妨频一到，尘埃那解点征衣。"
        ],
        "notes": "",
        "id": "d7320a42a6ca906f58dc799c81d2529b"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "同叶宰饯春浄众寺",
        "preface": "",
        "paragraphs": [
            "千尺飞虹跨碧溪，绿阴沉水暗连堤。",
            "马蹄一踏沙头滑，云脚半垂山顶齐。",
            "招隠疏钟曾破梦，洗春微雨不成泥。",
            "晚来放目郊园外，万点翻鸦散麦畦。"
        ],
        "notes": "",
        "id": "be3fb91a9f3306487dc9c474b0ab9707"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "游梅仙坛口占",
        "preface": "",
        "paragraphs": [
            "篮舆破晓雨初收，天气正和麦正秋。",
            "四合平林空翠滴，一川芳草乱青浮。",
            "梅仙道馆松全古，马祖禅关山更幽。",
            "扰扰红尘竟何事，此身宜老白云秋。"
        ],
        "notes": "",
        "id": "ebfbcc97556142ff89022415c7763154"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "挽赵龙图大卿",
        "preface": "",
        "paragraphs": [
            "胶庠昔日共虀盐，穷达分携四十年。",
            "南北阮门殊少长，东西施子异媸妍。",
            "判花隽嗣跻三品，司稼名卿正九迁。",
            "世事只须聊复尔，秋堂明月岂长圆。"
        ],
        "notes": "",
        "id": "30d7a0afaf4aaf6eecb85abb55fad1fe"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "临江玉虚观有牡丹思后圃亦正开恨不与集",
        "preface": "",
        "paragraphs": [
            "绛苞翠幄压朱栏，秀色生香观里看。",
            "小圃想须春烂熳，大家应是醉团栾。",
            "名缰久纵心无累，利径虽驰兴易阑。",
            "但愿对花常酩酊，莫思身外有悲懽。"
        ],
        "notes": "",
        "id": "0ef071b00415719c831ad80c6daf6f43"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "赠赵舍人",
        "preface": "",
        "paragraphs": [
            "季父英名上玉津，瞿昙抱送石麒麟。",
            "龙文宝册传青琐，凤阁鸾坡近紫宸。",
            "亲老侍行知有子，才高见忌岂无人。",
            "洪崖百仞泉飞玉，一洗人间万斛尘。"
        ],
        "notes": "",
        "id": "83de939dab0779d770a1815fdfc493ea"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "挽韩漕直阁  其一",
        "preface": "",
        "paragraphs": [
            "忠宪勋名冠本朝，传芳五叶尽金貂。",
            "芝兰生子竞秀发，松柏如公合后凋。",
            "淮县剧繁迎刃解，蜀边奸慝望风销。",
            "才高见忌何须病，公道于今久寂寥。"
        ],
        "notes": "",
        "id": "1a029ae1c487770fba04d0407458e6e9"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "挽韩漕直阁  其二",
        "preface": "",
        "paragraphs": [
            "孳孳善政被民编，謇謇嘉谟黼扆前。",
            "万卷诗书门户壮，一生功业子孙贤。",
            "梦回芳圃犹樽俎，泪落虚堂绝管弦。",
            "我始卜邻君已逝，茂林修竹亦凄然。"
        ],
        "notes": "",
        "id": "62d50b4fd78522a6cf05fcf1f7a47f16"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "平山堂",
        "preface": "",
        "paragraphs": [
            "平山堂对妙高峰，极目郊原万里同。",
            "杳霭四垂天不尽，萦纡一带水无穷。",
            "城𬮱遥隔芙蓉浦，栏槛几经杨柳风。",
            "想见风流贤太守，一尊时复酹欧翁。"
        ],
        "notes": "",
        "id": "b8d9be40b83ab41528b9f529dc316ad2"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "跃马西湖",
        "preface": "",
        "paragraphs": [
            "晓来何事到湖西，风急飞红衬马蹄。",
            "望信只愁秋雁断，爱春还恨早鶑啼。",
            "山连楼阁云容重，水浸栏干月影低。",
            "归棹采菱重惜晚，一声歌过绿杨堤。"
        ],
        "notes": "",
        "id": "660317723a445044e7d767bf3337e47f"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "过清渚",
        "preface": "",
        "paragraphs": [
            "横冈栉比路弯环，茅店无人昼亦关。",
            "桑圃霜枯干叶舞，麦畦雨润翠苗斑。",
            "山风力壮啸空谷，溪水流清露瘦滩。",
            "斜崦乍明天地阔，只疑身在碧壶间。"
        ],
        "notes": "",
        "id": "a1a20eed775c95fedd6d70116a0a0fb7"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "清明日醉普光阁上",
        "preface": "",
        "paragraphs": [
            "东郊绿暗已红稀，指准酴醾待我归。",
            "细叶急随流水去，片心常望白云飞。",
            "半规残日穿林薄，一带遥山抹黛微。",
            "起舞高歌共春酌，凭栏无语欲忘机。"
        ],
        "notes": "",
        "id": "df5b6e601d610f83fd5f05d16539018b"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "发舟至至德观",
        "preface": "",
        "paragraphs": [
            "风细樯高去路迟，晓烟秋色正霏微。",
            "弯环沙觜村市井，突兀江心古钓矶。",
            "涌月小轩无尽藏，参天老桧不胜围。",
            "山川好处都输与，不是缁袍即羽衣。"
        ],
        "notes": "",
        "id": "9efb9fc435d251ed21125f7c71e2d1cf"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "题本觉寺",
        "preface": "",
        "paragraphs": [
            "春禽嚼征更含宫，唤我精蓝路易穷。",
            "雨雪不垂成暮霭，花开都尽怨东风。",
            "一川芳草低随水，满眼青山半插空。",
            "跃马归来尤寂寞，此怀欲与故人同。"
        ],
        "notes": "",
        "id": "d98392682487013efae6c7cb4f8bda41"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "题长沙倅厅磬沼",
        "preface": "",
        "paragraphs": [
            "嘉名雅合泗滨浮，玉振金声第一流。",
            "曲尺映桥横锦带，湾环沉月并瑶钩。",
            "清如有韵应仪凤，击若无心可狎鸥。",
            "好向新亭按宫征，凌波声动一帘秋。"
        ],
        "notes": "",
        "id": "93d0b9bc127a2d77e46e5325d29d26c0"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "用子存韵寄乃兄雪香",
        "preface": "",
        "paragraphs": [
            "要识居尘不染尘，小窗容膝近东邻。",
            "香梢不老偏宜晓，瘦节常寒别是春。",
            "侑坐图书情颇厚，对床风雨梦还新。",
            "拟将梅竹方兄弟，若说清高更逼真。"
        ],
        "notes": "",
        "id": "3675f1cc38b624c1ff20a39f05e65f12"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "和帅座劝农三首  其一",
        "preface": "",
        "paragraphs": [
            "光风骀荡满春亭，岳麓云开九叠屏。",
            "珍重元戎奉明诏，一犁膏雨晓痕青。"
        ],
        "notes": "",
        "id": "32b04e993b2ac94b68cfafb5eb0001de"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "和帅座劝农三首  其二",
        "preface": "",
        "paragraphs": [
            "指日追锋数驿亭，论恩便合对丹屏。",
            "行看功业掀天地，陈迹俱堪入汗青。"
        ],
        "notes": "",
        "id": "35ecf3aef095b8c1f05731837bc45221"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "和帅座劝农三首  其三",
        "preface": "",
        "paragraphs": [
            "投老归欤一草亭，荜门蕙帐对兰屏。",
            "自从滥吹红莲幕，孤负东风柳眼青。"
        ],
        "notes": "",
        "id": "5c51f7642deb46d8d6e2232f236b17cb"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "隔凡石",
        "preface": "",
        "paragraphs": [
            "见说仙凡事不同，道旁先问石屏风。",
            "十洲三岛不须去，绛阙瑶台在此中。"
        ],
        "notes": "",
        "id": "729151dc1b140342a71b5fe02a0aed48"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "和阳运干见招集句",
        "preface": "",
        "paragraphs": [
            "漠漠穷阴断送秋，杖藜徐步向芳洲。",
            "但将酩酊酬佳节，一笑相从万事休。"
        ],
        "notes": "",
        "id": "5d68b45f9aa06253a6b54afaaa6f5110"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "题壁",
        "preface": "",
        "paragraphs": [
            "平芜行尽又青山，水遶寒堤绿一湾。",
            "征客红尘自来去，碧林鸣鸟独幽闲。"
        ],
        "notes": "",
        "id": "cac9631a0603cb522b83ccd632550dd3"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "天宝洞天",
        "preface": "",
        "paragraphs": [
            "扳缘石磴入青冥，雾廓云开万象清。",
            "夭娇老杉龙欲舞，纵横卧石虎方狞。",
            "二仙昔被桃源误，四皓今余橘隠情。",
            "拟入清都真洞府，一帘寒溜隔飞琼。"
        ],
        "notes": "",
        "id": "b6dc26f870b7128c0a2598e2a60669fe"
    },
    {
        "author": "赵善括",
        "dynasty": "宋",
        "type": "诗",
        "rhythmic": "",
        "title": "乙酉端午联句",
        "preface": "",
        "paragraphs": [
            "离骚读罢意沉沉，痛饮狂歌作楚吟。",
            "鱼腹有灵应瞑目，后来犹自有孙心。"
        ],
        "notes": "",
        "id": "3f9745404f3f277e6362d2279c351fb1"
    },
    {
        "author": "赵善括",
        "dynasty": "宋",
        "type": "词",
        "rhythmic": "好事近",
        "title": "",
        "preface": "",
        "paragraphs": [
            "新月巧穿山，桂树影高群木。",
            "任使云遮烟锁，自春辉秋绿。",
            "我来折得最高枝，踏破一轮玉。",
            "宝斧修教园样，放十分光足。"
        ],
        "notes": "",
        "id": "3f6af3dbb5d1f8ccccd0eb2df89a58c2"
    },
    {
        "author": "赵善括",
        "dynasty": "宋",
        "type": "词",
        "rhythmic": "好事近",
        "title": "",
        "preface": "",
        "paragraphs": [
            "风雨做春愁，桃杏一时零落。",
            "是处绿肥红瘦，怨东君情薄。",
            "行藏独倚望江楼，双燕度帘幕。",
            "回首故园应在，误秋千人约。"
        ],
        "notes": "",
        "id": "01d92073fd21cd2a0c1ab22808162574"
    },
    {
        "author": "赵善括",
        "dynasty": "宋",
        "type": "词",
        "rhythmic": "好事近",
        "title": "",
        "preface": "",
        "paragraphs": [
            "月色透窗寒，一夜素衾霜湿。",
            "无寐起来搔首，正参横人寂。",
            "此心重省已回肠，何况是行役。",
            "欲弃利名归去，奈楚天云隔。"
        ],
        "notes": "",
        "id": "7105a00d333fa76a22dfba5d97cbb2e8"
    },
    {
        "author": "赵善括",
        "dynasty": "宋",
        "type": "词",
        "rhythmic": "念奴娇",
        "title": "",
        "preface": "",
        "paragraphs": [
            "江南到处，被波光云影，留人行色。",
            "昔我来时春正好，舞絮□飞南陌。",
            "今日登临，读书斋上，重作凭栏客。",
            "清溪毂细，夜来微涨新碧。",
            "两岸蘸水浓阴，断虹横障，一带连环璧。",
            "林外青山千万叠，雨歇半空犹湿。",
            "已倩双鳞，更须灵鹊，先报归消息。",
            "归来征袖，尽携千里风月。"
        ],
        "notes": "",
        "id": "ace54287e61b7fa050d7bbf67455048e"
    },
    {
        "author": "赵善括",
        "dynasty": "宋",
        "type": "词",
        "rhythmic": "念奴娇",
        "title": "",
        "preface": "",
        "paragraphs": [
            "晓来膏雨，报一犁丰信，几枝娇色。",
            "岸草河沙明似镜，不到尘埃花陌。",
            "急管繁弦，香车宝勒，正阻寻春客。",
            "东风特起，半空微露晴碧。",
            "何况主意深勤，冰清才藻，玉润真圭璧。",
            "翠丽华堂横枕水，波底斜阳红湿。",
            "莲社风流，桃溪标致，便觉凡心息。",
            "玉尊倾尽，笑中归步钩月。"
        ],
        "notes": "",
        "id": "f5b95ef7b7c4d9fa3cb523f6a0591762"
    },
    {
        "author": "赵善括",
        "dynasty": "宋",
        "type": "词",
        "rhythmic": "念奴娇",
        "title": "",
        "preface": "",
        "paragraphs": [
            "扬辉璧月，照层台缥缈，篷莱云气。",
            "玉宇清明仙语近，多少怨红愁翠。",
            "问我殷勤，几年尘土，依旧高标致。",
            "广寒别后，与谁曾共幽会。",
            "一日失脚人间，十常八九，底事如人意。",
            "狗苟蝇营真可笑，何乃比余於是。",
            "风月佳时，江山好处，无复怀愁悴。",
            "倚栏舒啸，六经时自心醉。"
        ],
        "notes": "",
        "id": "44fdd0f5529a7af05afdb99bfb1367d0"
    },
    {
        "author": "赵善括",
        "dynasty": "宋",
        "type": "词",
        "rhythmic": "摸鱼儿",
        "title": "",
        "preface": "",
        "paragraphs": [
            "被杨花、带将春去，飘扬一路无定。",
            "满庭绿荫丝千尺，枝上旧香吹尽。",
            "幽梦醒。",
            "对晚色、秋千院落人初静。",
            "柔条弄影。",
            "奈翦翦轻风，冥冥细雨，惹起万千恨。",
            "云山路，休蹑高楼独凭。",
            "楚天一抹烟暝。",
            "娇莺百啭飞鸠去，何处可寻芳信。",
            "心自省。",
            "念咫尺、青楼应怪人薄幸。",
            "归期将近。",
            "料喜鹊先知，飞来报了，日日倚门等。"
        ],
        "notes": "",
        "id": "5e45831cc10c07ac795b8cce4112bb27"
    },
    {
        "author": "赵善括",
        "dynasty": "宋",
        "type": "词",
        "rhythmic": "摸鱼儿",
        "title": "",
        "preface": "",
        "paragraphs": [
            "喜连宵、四郊春雨。",
            "纷纷一阵红去。",
            "东君不爱闲桃李，春色尚馀分数。",
            "云影住。",
            "任绣勒香轮，且阻寻芳路。",
            "农家相语。",
            "渐南亩浮青，西江涨绿，芳沼点萍絮。",
            "西成事，端的今年不误。",
            "从他蝶恨蜂妒。",
            "莺啼也怨春多雨，不解与春分诉。",
            "新燕舞。",
            "犹记得、雕梁旧日空巢土。",
            "天涯劳苦。",
            "望故国江山，东风吹泪，渺渺在何处。"
        ],
        "notes": "",
        "id": "bcbc61fa9e364e189fa797e503b62d19"
    },
    {
        "author": "赵善括",
        "dynasty": "宋",
        "type": "词",
        "rhythmic": "朝中措",
        "title": "",
        "preface": "",
        "paragraphs": [
            "东君著意在枝头。",
            "红紫自风流。",
            "贪引游蜂舞蝶，几多春事都休。",
            "三分好处，不随流水，即是闲愁。",
            "惟我惜花心在，更看红叶沈浮。"
        ],
        "notes": "",
        "id": "bc296f370deed214cbd62c2453a04813"
    },
    {
        "author": "赵善括",
        "dynasty": "宋",
        "type": "词",
        "rhythmic": "柳梢青",
        "title": "",
        "preface": "",
        "paragraphs": [
            "愁别欣逢。",
            "人间离合，自古难同。",
            "写就茶经，注成花谱，何事西东。",
            "一尊良夜匆匆。",
            "怎忍见、轻帆短篷。",
            "汉水无情，楚云有意，目断飞鸿。"
        ],
        "notes": "",
        "id": "925c4844282bccd3d39af9607de5cb22"
    },
    {
        "author": "赵善括",
        "dynasty": "宋",
        "type": "词",
        "rhythmic": "水调歌头",
        "title": "",
        "preface": "",
        "paragraphs": [
            "浩叹对青史，循吏久无闻。",
            "二年江右，赖公华节布阳春。",
            "才自搴帷问俗，无复埋轮当道，一路尽澄清。",
            "多少攀辕意，不待及瓜人。",
            "驻膏车，迟祖帐，倒离尊。",
            "满庭桃李绿阴，何处不深恩。",
            "此去玉音应问，底事金围微减，忧国更忧民。",
            "造膝一言语，四海入洪钧。"
        ],
        "notes": "",
        "id": "aafbc3925a5ec16a3317c7b546311620"
    },
    {
        "author": "赵善括",
        "dynasty": "宋",
        "type": "词",
        "rhythmic": "水调歌头",
        "title": "",
        "preface": "",
        "paragraphs": [
            "佳客志淮海，贱子设樽罍。",
            "楚江昨夜清涨，短棹已安排。",
            "休问南楼风月，且念阳台云雨，几日却重来。",
            "银烛正凝泪，画鼓且休催。",
            "彩云飞，黄鹤举，两徘徊。",
            "林泉归去高卧，回首笑尘埃。",
            "我唱更凭君和，君起谁同我舞，莫惜玉山颓。",
            "他日扬州路，散策愿相陪。"
        ],
        "notes": "",
        "id": "4d171f2bca03656bceccf176b7a6e1cc"
    },
    {
        "author": "赵善括",
        "dynasty": "宋",
        "type": "词",
        "rhythmic": "水调歌头",
        "title": "",
        "preface": "",
        "paragraphs": [
            "雨霁彩虹卧，半夜水明楼。",
            "太湖极目，四面水尽是天流。",
            "几点鲈乡荻浦，万里鲸波雪浪，掀舞小渔舟。",
            "金饼挂蟾魄，时景正中秋。",
            "钓纶轻，兰棹稳，笑王侯。",
            "一蓑一笠，得意何必美封留。",
            "纵使金章鼎贵，何似玉樽倾到，一醉可消愁。",
            "玉女在何许，唤起与同游。"
        ],
        "notes": "",
        "id": "7c25d0b90bce0639bdfa1ff4ba997c72"
    },
    {
        "author": "赵善括",
        "dynasty": "宋",
        "type": "词",
        "rhythmic": "水调歌头",
        "title": "",
        "preface": "",
        "paragraphs": [
            "危台枕城堞，今昔几人游。",
            "绕城碧水一带，茂苑与长洲。",
            "寂寂弹琴风外，苒苒采香径畔，横截古溪头。",
            "极目暮云合，宋玉正悲秋。",
            "岘山碑，帝子阁，庾公楼。",
            "当时风物，如今烟水只供愁。",
            "处处山明水秀，岁岁春花秋月，何必美南州。",
            "故国未归去，萍梗叹漂流。"
        ],
        "notes": "",
        "id": "d8de829cc1e40e48b23569a9047d85ed"
    },
    {
        "author": "赵善括",
        "dynasty": "宋",
        "type": "词",
        "rhythmic": "水调歌头",
        "title": "",
        "preface": "",
        "paragraphs": [
            "碧云初返岫，潦水正鸣滩。",
            "兰舟容与，歌舞偏称笑中看。",
            "烛影烘寒成暖，花色照人如画，一坐有馀欢。",
            "酒滟浮金盏，香缕霭雕盘。",
            "碧簪横，银漏永，玉樽乾。",
            "喧春鼓吹，翠袖起舞佩珊珊。",
            "记得山明水秀，何处朝云暮雨，常在梦魂间。",
            "多少难言事，都付两眉弯。"
        ],
        "notes": "",
        "id": "a4188ebfe60c8c99b1ab8c9bf7950fd7"
    },
    {
        "author": "赵善括",
        "dynasty": "宋",
        "type": "词",
        "rhythmic": "水调歌头",
        "title": "",
        "preface": "",
        "paragraphs": [
            "形胜视京兆，警跸驻钱塘。",
            "光前诏后弹压，谁数汉张王。",
            "几百万家和气，五十馀年创见，天下一循良。",
            "有口皆歌颂，无地不耕桑。",
            "春过半，花锦烂，柳丝长。",
            "潭潭门卫森戟，宴寝正凝香。",
            "笑把湖山佳色，醉挹西湖晴滟，童艾祝霞觞。",
            "四海瞻华衮，千载侍吾皇。"
        ],
        "notes": "",
        "id": "fdd67bd019ff21cd06e65246cda440e2"
    },
    {
        "author": "赵善括",
        "dynasty": "宋",
        "type": "词",
        "rhythmic": "水调歌头",
        "title": "",
        "preface": "",
        "paragraphs": [
            "山险号北固，景胜冠南州。",
            "洪涛江上乱云，山里簇红楼。",
            "堪笑萍踪无定，拟泊叶舟何许，无计可依刘。",
            "金阙自帷幄，玉垒老貔貅。",
            "问兴亡，成底事，几春秋。",
            "六朝人物，五胡妖雾不胜愁。",
            "休学楚囚垂泪，须把祖鞭先著，一鼓版图收。",
            "惟有金焦石，不逐水漂流。"
        ],
        "notes": "",
        "id": "96e4f0e8228c60a19679370227335427"
    },
    {
        "author": "赵善括",
        "dynasty": "宋",
        "type": "词",
        "rhythmic": "沁园春",
        "title": "",
        "preface": "",
        "paragraphs": [
            "千里风湍，万叠云峰，自相送迎。",
            "叹扁舟如叶，漂流如梗，片帆如箭，聚散如萍。",
            "家在东湖，身来西浙，非为区区利与名。",
            "堪怜处，为雏饥犊暮，狗苟蝇营。",
            "平生。",
            "何辱何荣。",
            "且一任三才和五行。",
            "有鷃飞鹏奋，鹤长凫短，朱颜富贵，白发公卿。",
            "印漫累累，绶何若若，休羡行歌朱买臣。",
            "归来好，向严滩垂钓，谷口躬耕。"
        ],
        "notes": "",
        "id": "72e85609f64c9eb6be17b31f3e4381e9"
    },
    {
        "author": "赵善括",
        "dynasty": "宋",
        "type": "词",
        "rhythmic": "沁园春",
        "title": "",
        "preface": "",
        "paragraphs": [
            "问舍东湖，招隐西山，惠然肯来。",
            "有閟香兰桂，无穷幽趣，隔溪车马，何处轻埃。",
            "微利虚名，朝荣暮辱，笑尔焉能浼我哉。",
            "闲欹枕，被幽禽唤觉，午梦惊回。",
            "无言独坐南斋。",
            "好唤取芳尊相对开。",
            "待醒时重醉，疏帘透月，醉时还醒，画角吹梅。",
            "无用千金，休悬六印，荆棘谁能满地栽。",
            "人间世，任游鵾独运，斥鷃低徊。"
        ],
        "notes": "",
        "id": "fa870f400fd60d3f3f8583e34d99e283"
    },
    {
        "author": "赵善括",
        "dynasty": "宋",
        "type": "词",
        "rhythmic": "沁园春",
        "title": "",
        "preface": "",
        "paragraphs": [
            "虎啸风生，龙跃云飞，时不再来。",
            "试凭高望远，长淮清浅，伤今怀古，故国氛埃。",
            "壮志求伸，匈奴未灭，早以家为何谓哉。",
            "多应是，待著鞭事了，税驾方回。",
            "稼轩聊尔名斋。",
            "笑学请樊迟心未开。",
            "似南阳高卧，莘郊自乐，磻溪韬略，傅野盐梅。",
            "植杖亭前，集山楼下，五桂三槐次第栽。",
            "功名遂，向急流勇退，肯恁徘徊。"
        ],
        "notes": "",
        "id": "7151b9fc73e73ab6609f3ba6567bb7cd"
    },
    {
        "author": "赵善括",
        "dynasty": "宋",
        "type": "词",
        "rhythmic": "清平乐",
        "title": "",
        "preface": "",
        "paragraphs": [
            "断云漏雨。",
            "依约西山暮。",
            "风定樯高须小住。",
            "不忍带将春去。",
            "此行抑有求欤。",
            "青衣拟问平都。",
            "万里一钩新月，相忘常在江湖。"
        ],
        "notes": "",
        "id": "d5a2afafdbeef92059734c4c41bac7d7"
    },
    {
        "author": "赵善括",
        "dynasty": "宋",
        "type": "词",
        "rhythmic": "满庭芳",
        "title": "",
        "preface": "",
        "paragraphs": [
            "蝶粉蜂黄，桃红李白，春风屡展愁眉。",
            "晓来雨过，应渐觉红稀。",
            "满径柔茵似染，新晴后、皱绿盈池。",
            "休孤负，幕天席地，逸饮酹金彝。",
            "东君，真好事，降唇歌雪，玉指鸣丝。",
            "念长卿多病，非药能治。",
            "试假瑶琴一弄，清音转、便许心知。",
            "从今去，园林好在，休学岘山碑。"
        ],
        "notes": "",
        "id": "57a45bf0aa3f4a15a26dfa9c3b438dc7"
    },
    {
        "author": "赵善括",
        "dynasty": "宋",
        "type": "词",
        "rhythmic": "满江红",
        "title": "",
        "preface": "",
        "paragraphs": [
            "雨沐风梳，正梅柳、弄香逞色。",
            "谁忍听、送君南浦，阳关三叠。",
            "玉节前驱光照路，金杯争劝愁生席。",
            "泛锦樯、西去若登仙，乘槎客。",
            "春有意，寒无力。",
            "和风满，洪波息。",
            "笑庐峰湓浦，旧游陈迹。",
            "昔日蜚声台柏劲，他年坐对堂槐密。",
            "想轺车、不待政成时，追锋急。"
        ],
        "notes": "",
        "id": "22401d50f12c4c54e16c9fa14da7bff8"
    },
    {
        "author": "赵善括",
        "dynasty": "宋",
        "type": "词",
        "rhythmic": "满江红",
        "title": "",
        "preface": "",
        "paragraphs": [
            "海岳储祥，符昌运、挺生前哲。",
            "天赋与、飘然才气，凛然忠节。",
            "颖脱难藏冲斗剑，誓清行击中流楫。",
            "二十年、麾节遍江湖，恩威浃。",
            "香穗直，云峰列。",
            "觞羽急，鲸川竭。",
            "共介公眉寿，赞公贤业。",
            "出处已能齐二老，功名岂止超三杰。",
            "侍吾皇、千载带金重，头方黑。"
        ],
        "notes": "",
        "id": "7679fb34a714cfa6f25acdabc72ab3ae"
    },
    {
        "author": "赵善括",
        "dynasty": "宋",
        "type": "词",
        "rhythmic": "满江红",
        "title": "",
        "preface": "",
        "paragraphs": [
            "传语风光，须少驻、共君流转。",
            "谁忍见、绿肥红瘦，鲜欢多感。",
            "泽国千丝烟雨暗，江成一带云山远。",
            "看新荷、泛水学人愁，心常卷。",
            "羞鬓雪，凭花染。",
            "携酒阵，嫌杯浅。",
            "叹人生岂为，青衫槐板。",
            "记舞可怜宫柳细，写情但觉香笺短。",
            "上层楼、独倚有谁知，栏干暖。"
        ],
        "notes": "",
        "id": "3bea19f3dc5f0baa8990bd4af1192d5d"
    },
    {
        "author": "赵善括",
        "dynasty": "宋",
        "type": "词",
        "rhythmic": "满江红",
        "title": "",
        "preface": "",
        "paragraphs": [
            "腾茂飞英，分忧愿、自然风力。",
            "千里静，江山改观，羽旄增色。",
            "林下风清公事少，笔端雷动奸豪息。",
            "听宴香、深处笑声长，文章客。",
            "丹诏自，天边得。",
            "宣室对，君心忆。",
            "趁良辰高会，履珠簪碧。",
            "和气回春徵酝酿，政声报最惟清白。",
            "看挥毫、万字扫云烟，吴笺湿。"
        ],
        "notes": "",
        "id": "39ece247b5cf74bf535d093ee5e5a7b8"
    },
    {
        "author": "赵善括",
        "dynasty": "宋",
        "type": "词",
        "rhythmic": "满江红",
        "title": "",
        "preface": "",
        "paragraphs": [
            "三十年前，曾向此、舞风歌月。",
            "今依旧、江山如画，鬓须如雪。",
            "故友冥鸿随净社，旧时秋蚓横尘壁。",
            "赖庐峰、对我眼偏青，曾相识。",
            "开岫幌，携山屐。",
            "泉泻布，星飞石。",
            "为收帆舣棹，小留终日。",
            "休问重湖吹碧浪，且同五老浮琼液。",
            "待明朝、鹢首向东飞，清风力。"
        ],
        "notes": "",
        "id": "94a11359b716c008228e8441acfb4d52"
    },
    {
        "author": "赵善括",
        "dynasty": "宋",
        "type": "词",
        "rhythmic": "满江红",
        "title": "",
        "preface": "",
        "paragraphs": [
            "一雨连春，东湖涨、蒲萄新绿。",
            "湖上路，柳浓花艳，绿园红簇。",
            "尘世难逢开口笑，人生待足何时足。",
            "况南州高士是西邻，人如玉。",
            "行路唱，谁家曲。",
            "愁易感，欢难续。",
            "问轩裳於我，有何荣辱。",
            "众醉岂容君独醒，出林休恨风催木。",
            "叹惊弦、飞鸟尚知还，安巢宿。"
        ],
        "notes": "",
        "id": "416540924d0f474657c072239853e62a"
    },
    {
        "author": "赵善括",
        "dynasty": "宋",
        "type": "词",
        "rhythmic": "瑞鹤仙",
        "title": "",
        "preface": "",
        "paragraphs": [
            "月华凝露掌。",
            "正极目鸾霄，望风鲸壤。",
            "深宫注遐想。",
            "听点点花漏，盈盈仙仗。",
            "笙箫迎响。",
            "降琼轮、玄云步障。",
            "洞□扉、笑别蓬瀛，下应太平无象。",
            "俱仰。",
            "姆仪春煦，妇节冰清，道风夷旷。",
            "三迁教养。",
            "金阙里，玉音赏。",
            "况传家清白，满堂朱紫，相对兰荪竞长。",
            "待齐秦、汤沐疏封，赐灵寿杖。"
        ],
        "notes": "",
        "id": "a4f398cb50bddb25e70baf129ae63078"
    },
    {
        "author": "赵善括",
        "dynasty": "宋",
        "type": "词",
        "rhythmic": "菩萨蛮",
        "title": "",
        "preface": "",
        "paragraphs": [
            "鹊桥巧雾随风远。",
            "蟾宫皓影凝空满。",
            "一点寿星明。",
            "祥光彻太清。",
            "周公天子传。",
            "礼乐新封鲁。",
            "功业焕旗常。",
            "钧天侍玉皇。"
        ],
        "notes": "",
        "id": "6d8b7a44a7b5f156a7196196424cc902"
    },
    {
        "author": "赵善括",
        "dynasty": "宋",
        "type": "词",
        "rhythmic": "菩萨蛮",
        "title": "",
        "preface": "",
        "paragraphs": [
            "烟波江上西亭小。",
            "晓来雨过惊秋早。",
            "飞栋倚晴空。",
            "凉生面面风。",
            "痴儿官事了。",
            "独自凭栏笑。",
            "何处有尘埃。",
            "扁舟归去来。"
        ],
        "notes": "",
        "id": "393a4cf42505a155d5d5b65458509b96"
    },
    {
        "author": "赵善括",
        "dynasty": "宋",
        "type": "词",
        "rhythmic": "虞美人",
        "title": "",
        "preface": "",
        "paragraphs": [
            "长空一夜霜风吼。",
            "寒色消残酒。",
            "问伊今夜在谁行。",
            "遗恨落花流水、误刘郎。",
            "尤云殢雨多情话。",
            "分付阿谁也。",
            "侬家有分受凄惶。",
            "只怕娇痴不睡、也思量。"
        ],
        "notes": "",
        "id": "331f899d64c72242f43b1a70ec4b0520"
    },
    {
        "author": "赵善括",
        "dynasty": "宋",
        "type": "词",
        "rhythmic": "贺新郎",
        "title": "",
        "preface": "",
        "paragraphs": [
            "绛雪堆云绿。",
            "倚朱栏、鸾飞凤舞，乱红如簇。",
            "宫锦海沈肌理秀，极目明霞孤骛。",
            "对翠袖、天寒修竹。",
            "轻露有情添泪眼，粲精神、娇醉薰华屋。",
            "然宝篆，散清馥。",
            "江南到处多兰菊。",
            "更海棠、贪睡未醒，漫山粗俗。",
            "欲品此花为第一，真色生香俱足。",
            "又只怕、惊人凡目。",
            "把酒对花频管领，怕狂风骤雨难拘束。",
            "拾碎玉，泛醽醁。"
        ],
        "notes": "",
        "id": "017a5d8fa26f4aed09422d0a4deb4ca6"
    },
    {
        "author": "赵善括",
        "dynasty": "宋",
        "type": "词",
        "rhythmic": "醉落魄・一斛珠",
        "title": "",
        "preface": "",
        "paragraphs": [
            "梯横画阁。",
            "月明江静烟光薄。",
            "碧山回绕栏干角。",
            "一缕行云，忽向杯中落。",
            "樱歌柳舞俱柔弱。",
            "罗衣不耐江风恶。",
            "凭谁唤取双黄鹤。",
            "骑上瑶台，同赴金桃约。"
        ],
        "notes": "",
        "id": "baf2a424fb46a30c4575a261a23e8643"
    },
    {
        "author": "赵善括",
        "dynasty": "宋",
        "type": "词",
        "rhythmic": "醉落魄・一斛珠",
        "title": "",
        "preface": "",
        "paragraphs": [
            "梯横画阁。",
            "碧栏干外江风恶。",
            "笑声欢意浮杯酌。",
            "秋水春山，相对称行乐。",
            "谁家青鸟穿帘幕。",
            "暗传空有阳台约。",
            "天公著意称停著。",
            "寒色人情，都恁两清薄。"
        ],
        "notes": "",
        "id": "2c2f6b9ef8bc2cd49c83709dba699f21"
    },
    {
        "author": "赵善括",
        "dynasty": "宋",
        "type": "词",
        "rhythmic": "醉落魄・一斛珠",
        "title": "",
        "preface": "",
        "paragraphs": [
            "重阳时节。",
            "可怜又是天崖客。",
            "扁舟小泊花溪侧。",
            "细雨斜风，不见秦楼月。",
            "白衣望断无消息。",
            "举觞一笑真难得。",
            "归兮学取陶彭泽。",
            "采菊东篱，悠然见山色。"
        ],
        "notes": "",
        "id": "6175b9655cb0da06e80e2c7c6a0b3758"
    },
    {
        "author": "赵善括",
        "dynasty": "宋",
        "type": "词",
        "rhythmic": "醉蓬莱",
        "title": "",
        "preface": "",
        "paragraphs": [
            "正槐堂日永，梅雨消尘，麦风摇翠。",
            "天祐昌辰，诞中兴嘉瑞。",
            "秀伟标姿，从容谋断，笑吐平戎计。",
            "汉节归来，边尘扫净，鼎司荣贵。",
            "间世良臣，威严辅政，妩媚承君，道襟冲粹。",
            "玉券金丹，称功名成遂。",
            "茂苑烟霞，太湖风月，聊伴凝香醉。",
            "补衮工夫，调羹手段，如今重试。"
        ],
        "notes": "",
        "id": "9e191065e01ae0ccf9b8720ee5f45709"
    },
    {
        "author": "赵善括",
        "dynasty": "宋",
        "type": "词",
        "rhythmic": "醉蓬莱",
        "title": "",
        "preface": "",
        "paragraphs": [
            "正百花堂下，山雨楼前，粲然梅柳。",
            "和气回春，滟一尊芳酒。",
            "桂子兰孙，凤歌鸾舞，介我公眉寿。",
            "天上遐龄，人间独乐，古来稀有。",
            "壮日题桥，儿时击瓮，名遂功成，自然长久。",
            "琳馆偷闲，约赤城为友。",
            "紫诏重颁，黄扉稳步，好试调羹手。",
            "九世鸡窠，千秋麟阁，玉颜依旧。"
        ],
        "notes": "",
        "id": "02100cd9be36fa71ed1d8123a7acb91c"
    },
    {
        "author": "赵善括",
        "dynasty": "宋",
        "type": "词",
        "rhythmic": "醉蓬莱",
        "title": "",
        "preface": "",
        "paragraphs": [
            "正采铃坠盖，玉燕投怀，梦符佳月。",
            "五百年间，诞中兴人杰。",
            "杖策归来，入关徒步，万里朝金阙。",
            "贯日精忠，凌云壮气，妙龄英发。",
            "名镇重湖，屡凭熊轼，恩满西江，载分龙节。",
            "有志澄清，誓击中流楫。",
            "谈笑封侯，雍容谋国，看掀天功业。",
            "待与斯民，庆公华衮，祝公黄发。"
        ],
        "notes": "",
        "id": "088a21ce98facb5baa5a9c12f983a0a4"
    },
    {
        "author": "赵善括",
        "dynasty": "宋",
        "type": "词",
        "rhythmic": "霜天晓角",
        "title": "",
        "preface": "",
        "paragraphs": [
            "楚天风色。",
            "一夜波翻雪。",
            "舣岸锦帆不度，天有意、且留客。",
            "鼓声吹取急。",
            "离觞须举白。",
            "看去芳菲时候，日边听、好消息。"
        ],
        "notes": "",
        "id": "7c2f4d28d6d6c6322246ef67e464fd1a"
    },
    {
        "author": "赵善括",
        "dynasty": "宋",
        "type": "词",
        "rhythmic": "鹊桥仙",
        "title": "",
        "preface": "",
        "paragraphs": [
            "东风唤我，西园闲坐，大醉高歌竟日。",
            "行藏独依画栏干，便忘了、征衫泪湿。",
            "亭高烟远，天低云近，相对逃名隐客。",
            "掀髯无语看青山，断不信、尘埃到得。"
        ],
        "notes": "",
        "id": "b32b782c0ccf6934cf3c76b7965014ed"
    },
    {
        "author": "赵善括",
        "dynasty": "宋",
        "type": "词",
        "rhythmic": "鹊桥仙",
        "title": "",
        "preface": "",
        "paragraphs": [
            "花腮百媚，柳丝千尺，密影金铺碎日。",
            "过云微雨报清明，半天外、烟娇雾湿。",
            "当歌有恨，问春无语，笑我如何久客。",
            "小园归去又残红，便□地、飞觞尚得。"
        ],
        "notes": "",
        "id": "c410fcfcb856d318ac20a2ec81c626d2"
    },
    {
        "author": "赵善括",
        "dynasty": "宋",
        "type": "词",
        "rhythmic": "鹊桥仙",
        "title": "",
        "preface": "",
        "paragraphs": [
            "星桥未就，月钩初挂，翠叶暗惊秋早。",
            "蕊珠宫里厌清闲，试回首、尘寰一笑。",
            "仙风道骨，姆仪家范，须信人间最少。",
            "一枝丹桂四兰荪，况千岁、灵椿未老。"
        ],
        "notes": "",
        "id": "906389562d558e5186338b4a1777b163"
    },
    {
        "author": "赵善括",
        "dynasty": "宋",
        "type": "词",
        "rhythmic": "鹧鸪天",
        "title": "",
        "preface": "",
        "paragraphs": [
            "玉殿分荣两桂华。",
            "灵根移植在长沙。",
            "风姨先绽无双蕊，月姊重开第一花。",
            "金榜烂，玉音加。",
            "从今稳步上天霞。",
            "休夸水击三千里，且歌笙歌十万家。"
        ],
        "notes": "",
        "id": "a504fead74637fe4dad3de654258ef3e"
    },
    {
        "author": "赵善括",
        "dynasty": "宋",
        "type": "词",
        "rhythmic": "鹧鸪天",
        "title": "",
        "preface": "",
        "paragraphs": [
            "枉道黉堂是冷官。",
            "深深青琐锁青鸾。",
            "新诗自得清歌举，和气都消永夜寒。",
            "花态净，酒杯宽。",
            "燕娇莺巧有馀欢。",
            "不因客里东阳瘦，好把西江一吸乾。"
        ],
        "notes": "",
        "id": "3ae0f812fa317b104fc4fc7dbaa26fe4"
    },
    {
        "author": "赵善括",
        "dynasty": "宋",
        "type": "词",
        "rhythmic": "鹧鸪天",
        "title": "",
        "preface": "",
        "paragraphs": [
            "画鹢翩翩去似飞。",
            "季鹰何事忽思归。",
            "风湍自送征帆隐，云巘须将彩笔挥。",
            "江作酒，海为卮。",
            "为君满酌不须辞。",
            "酒酣渴思回春梦，自笑何时是足时。"
        ],
        "notes": "",
        "id": "5378d5e8703e3c08b61eda0402730680"
    },
    {
        "author": "赵善括",
        "dynasty": "宋",
        "type": "词",
        "rhythmic": "鹧鸪天",
        "title": "",
        "preface": "",
        "paragraphs": [
            "雨沐芙蓉秋意清。",
            "可人风月满江城。",
            "怜风爱月方留恋，对月临风又送行。",
            "人渐远，酒须倾。",
            "只凭一醉遣多情。",
            "重来休厌刘郎老，明月清风有素盟。"
        ],
        "notes": "",
        "id": "5286a82f20279a0deb5bfc6ec4e9a1a0"
    },
    {
        "author": "赵善括",
        "dynasty": "宋",
        "type": "词",
        "rhythmic": "鹧鸪天",
        "title": "",
        "preface": "",
        "paragraphs": [
            "我是行人更送行。",
            "潇潇风雨倍伤情。",
            "征帆西去何须急，飞诏东来分外荣。",
            "红袖湿，玉尊倾。",
            "不堪回首暮云平。",
            "小舟准拟随君去，要听霜天晓角声。"
        ],
        "notes": "",
        "id": "14e5e9524d359592c05a028c2b35a185"
    },
    {
        "author": "赵善括",
        "dynasty": "宋",
        "type": "词",
        "rhythmic": "鹧鸪天",
        "title": "",
        "preface": "",
        "paragraphs": [
            "忆昔南楼旧使君。",
            "与君携手蹑浮云。",
            "如今更到经行处，妙墨新诗得屡闻。",
            "淮南路，楚江分。",
            "离尊相属更论文。",
            "明朝一棹人千里，多少红愁与翠颦。"
        ],
        "notes": "",
        "id": "0cf33e6e6d03a683358d158d32eca4bc"
    }
]