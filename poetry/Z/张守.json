[
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "余旧供观音比得蒋颖叔所传香山成道因缘叹仰灵异因为赞于后",
        "preface": "",
        "paragraphs": [
            "大哉观世音，愿力不思议。",
            "化身千百亿，于一刹那顷。",
            "香山大因缘，愍念苦海众。",
            "慈悲示修证，欲同到彼岸。",
            "受辱不退转，是乃忍辱仙。",
            "抉眼断两手，不啻弃涕唾。",
            "欻然千手眼，照用无边际。",
            "至人见与执，不在千手眼。",
            "向来弃去时，初无一毫欠。",
            "乃至以千记，我亦无赢余。",
            "是故将示寂，还复本来相。",
            "犹如大虚空，云电或风霾。",
            "须臾各霁止，太虚自寥廓。",
            "我今仰灵踪，欢喜发洪愿。",
            "今生未丧世，誓愿永归依。",
            "更与见闻者，同登无上法。"
        ],
        "notes": "",
        "id": "a35790a68dbdab027cd46371bdfc125c"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "方时敏倅濬归浙江待次送行",
        "preface": "",
        "paragraphs": [
            "嶷嶷玄英孙，闻风自鄞川。",
            "朅来苕霅间，王事亦复联。",
            "相遇一倾盖，论交即忘年。",
            "开口见城府，落笔生云烟。",
            "寻春五亭岸，钓月双溪船。",
            "杯行各酣适，箕踞忘拘牵。",
            "放辞发奇伟，捜句穷镵镌。",
            "我时怯欲降，退壁常自坚。",
            "俯首试外台，一矢双雕连。",
            "联镳仲与季，三秀来差肩。",
            "群隽为辟易，拱手不敢前。",
            "折箠破大敌，未足烦戈鋋。",
            "风低忽垂翅，信命付诸天。",
            "公飞东阳舄，我访兰亭贤。",
            "双鱼数流问，五马方荐延。",
            "摄事古山阴，晤语复粲然。",
            "禅心扣空寂，蔬饭捐荤膻。",
            "一洗尽玷缺，皎皎尺璧圆。",
            "继从甘陵游，假道仍周旋。",
            "飘零我蓬转，渠敢自意全。",
            "邂逅凤凰阙，公亦仍迍邅。",
            "宦学旧軰行，金狨复文鞯。",
            "以及后来秀，青云各联翩。",
            "公方驾别车，去即三山巅。",
            "俟期下吴越，寄迹无一廛。",
            "尚及秋风残，饱脍鲈鱼鲜。",
            "我陋不足数，生理亦可怜。",
            "尔来犯不韪，策足英俊躔。",
            "文羞白羽扇，中岂青铜钱。",
            "家风故不恶，蹇步徒加鞭。",
            "迷途得蹭蹬，奄奄如寒蝉。",
            "别公起归思，端欲驱其先。",
            "经营一囊粟，攀附嗟无缘。",
            "擿耳听知音，拂拭朱丝弦。",
            "一札行亦驰，两桨定复还。",
            "阔步白玉堂，一挥笔如椽。"
        ],
        "notes": "",
        "id": "15c92e62c84de87ad2ff7186ee5dc7fd"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "贵溪道中寄信州夏蒙夫使君",
        "preface": "",
        "paragraphs": [
            "薄晚雪逾密，助寒风更颠。",
            "长涂客衣薄，仆马僵不前。",
            "绿林轸玉食，渠敢叹独贤。",
            "行喜见故人，羁怀得披宣。",
            "冰花散渺莽，玉树争清妍。",
            "遥知坐歗余，铃斋耸吟肩。"
        ],
        "notes": "",
        "id": "4791342b2b8eb684c039db6f06481dba"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "再和",
        "preface": "",
        "paragraphs": [
            "六花照老眼，令我喜欲颠。",
            "顷刻万株玉，巧趁春风前。",
            "伫立听风谣，诵言使君贤。",
            "不事厨传饰，皇化忧不宣。",
            "相见虽苍颜，妙语加韶妍。",
            "小邦犹射鼠，安用弯黄肩。"
        ],
        "notes": "",
        "id": "7d1038b7ad9adb1cb21489b6451bfae9"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "来诗过有称誉再和",
        "preface": "",
        "paragraphs": [
            "任重非所胜，位高忧疾颠。",
            "归耕半顷秫，荣枯付樽前。",
            "来作江南牧，衰谢愧五贤。",
            "喜闻复故境，中兴颂周宣。",
            "贤能不复遗，纡余定为妍。",
            "勿笑百僚尾，三署会须肩。"
        ],
        "notes": "",
        "id": "cb1f3f750c80285445935c139256d8c3"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "谢孙仲益察院借示诗卷",
        "preface": "",
        "paragraphs": [
            "客游跨两春，胸次饱尘滓。",
            "无人抉河汉，为我一浣洗。",
            "故人富清制，放笔如翻水。",
            "此间渺无津，滂沛到笔底。",
            "长须遣大轴，光彩照窗几。",
            "我时食对案，惊喜失筯匕。",
            "风雅间何阔，稍复闻正始。",
            "涤除尘想灭，肝肺挹清泚。",
            "早年上金闺，气劘诸彦垒。",
            "风斤运无旁，四座羞血指。",
            "骎骎跨骢马，奔轮不容柅。",
            "负大难为力，得坎聊复止。",
            "熙辰崇盛典，润色待东里。",
            "风云吐愤郁，事业振奇伟。",
            "余暇赋天台，金声追祖祢。"
        ],
        "notes": "",
        "id": "b80f7550d052bad4c71f69cae3b0aa00"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "洪庆善提刑罢官过建康惠诗和答",
        "preface": "",
        "paragraphs": [
            "若人儒林秀，俊声自孩提。",
            "振鬛日千里，众眼惊月题。",
            "盍登要路津，献纳苏黔黎。",
            "聊乘使者车，枳棘非鸾栖。",
            "戢翼下吴会，客路秋风凄。",
            "弭帆江之濵，归梦先苕谿。",
            "寄傲水南北，忘怀玉东西。",
            "况乃味禅悦，已知昔途迷。",
            "坐笑老婆禅，杖拂劳提撕。",
            "祗应浩然气，中宵吐虹霓。",
            "功名傥来遇，未免云衢跻。",
            "秖今宠辱际，渊澄看旋鲵。",
            "龙钟秣陵守，短髪那胜箆。",
            "邂逅见亹亹，野鹤羞凡鸡。",
            "言句谢筌栰，未易穷端倪。",
            "归来见詹尹，宁复问突梯。"
        ],
        "notes": "",
        "id": "5dc2af02aad1910b15e7a66e6e934f1b"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "题王岩起乐斋",
        "preface": "",
        "paragraphs": [
            "静者悦山林，夸者慕钟鼎。",
            "人生各有适，所乐滞一境。",
            "王郎超世姿，名教得深省。",
            "穷通付风雨，一笑万累屏。",
            "闲居秖蔬水，开卷味自永。",
            "从事虽贤劳，游刃失綮肯。",
            "此心故休休，阅世徒耿耿。",
            "开轩理松菊，留客办果茗。",
            "得趣地自偏，无尘句尤警。",
            "他年观出处，廊庙即箕颍。"
        ],
        "notes": "",
        "id": "779f851cbbb15e89596b96ddd08cbe60"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "澄怀庵",
        "preface": "",
        "paragraphs": [
            "忆昨避寇乱，与君连一墙。",
            "别来几寒暑，杳如参与商。",
            "君与丧乱际，徜徉水云乡。",
            "十年林下梦，不到声利塲。",
            "结庵劣容膝，不为大盗藏。",
            "此怀那须澄，已作冰雪凉。",
            "花竹供四时，饮水乐未央。",
            "何当谢尘鞅，解缨濯沧浪。"
        ],
        "notes": "",
        "id": "041af080d89b632aad1b7f924b92dc89"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "岚光台",
        "preface": "",
        "paragraphs": [
            "云山屹长空，烟水湛深渌。",
            "筑台万象表，领略在吾目。",
            "凝岚翠欲流，烟光炯堪掬。",
            "尽洗缨上尘，长照杯中醁。"
        ],
        "notes": "",
        "id": "df81d5694e1ab00991361574832e5954"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "四达亭",
        "preface": "",
        "paragraphs": [
            "胸中浩无旁，吞纳九云梦。",
            "高怀有所寄，亭中亦空洞。",
            "凉月侵风櫺，寒烟逼晓栋。",
            "达人意有余，未许俗子共。"
        ],
        "notes": "",
        "id": "37146d69c74ca06d50a170b467dc5475"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "题闾丘氏巢凤亭以其子登科胡茂老名之",
        "preface": "",
        "paragraphs": [
            "令君命卿家，一经世遗子。",
            "煌煌丹桂枝，寂寞逾五纪。",
            "朅来山水县，辟馆贮书史。",
            "竹梧森翠碧，鸾鹄自停峙。",
            "翩翩丹穴雏，一鸣惊众耳。",
            "綷羽览辉翔，百鸟各披靡。",
            "英姿凌云气，玉颊编贝齿。",
            "唾手取青氊，父老为惊喜。",
            "宁无英妙年，亦或拾青紫。",
            "上堂拜重庆，此事世无比。",
            "勉哉尊所闻，烟霄千万里。",
            "五斗暂折腰，百錬无绕指。",
            "矫翼仪舜韶，作瑞明光里。",
            "来者玩兹亭，甘棠同勿毁。"
        ],
        "notes": "",
        "id": "4480e7728777e192d55be5958e024e72"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "和曾宏父告别兼简幕属",
        "preface": "",
        "paragraphs": [
            "奉诏辞北阙，把麾到南州。",
            "向来政已拙，老去语更偷。",
            "条教虽屡下，疮痍何时瘳。",
            "犹喜豺虎息，稍解圣主忧。",
            "英英幕中彦，红蕖泛清流。",
            "袖手听婉画，药石兼珍羞。",
            "衰迟樗栎姿，万一桑榆收。",
            "吾人南丰秀，未应仄席求。",
            "飘泊乘别车，惠然肯来游。",
            "周旋见家规，会合非人谋。",
            "清诗日砻琢，不厌枯肠捜。",
            "束书赴嘉招，掉臂不我留。",
            "我无青玉案，何以报所投。",
            "从兹谢泪洳，龙门看吞舟。"
        ],
        "notes": "",
        "id": "ffb78413cfca5eb29911d5843ab6ee1d"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "秦楚材和六一先生秋怀因次韵送别",
        "preface": "",
        "paragraphs": [
            "抱衅久羸瘠，兀若槁木枝。",
            "别离故作恶，未别意已凄。",
            "况此清商时，木落水潦归。",
            "舣舟话心曲，未了舟欲移。",
            "借问何匆匆，直恐违官期。",
            "念此登临意，何止骚人悲。",
            "子行不可留，子鬓殊未衰。",
            "痛饮置人事，江上鲈鱼肥。"
        ],
        "notes": "",
        "id": "fedda7e1176a9a33ff366896e98466bd"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "客居闻雁有感",
        "preface": "",
        "paragraphs": [
            "涎涎社燕尾，嗈嗈霜雁声。",
            "两物巧相避，寸阴不得停。",
            "我来燕未归，倐见雁南征。",
            "客游何当还，节物凛可惊。",
            "哀歌抚长铗，独夜羞短檠。",
            "念营堂上巢，愧尔飞冥冥。"
        ],
        "notes": "",
        "id": "305cc35a921be100ab4ac10d012a3661"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "常山神祠",
        "preface": "",
        "paragraphs": [
            "篮舆破霜晓，驾言郡城南。",
            "云山为好色，风日仍清酣。",
            "古祠据山腹，深堂静潭潭。",
            "我来何所祷，祸福久已谙。",
            "顽冥亦天资，乞灵漫怀慙。",
            "同来得我軰，胜处思穷探。",
            "爽气排俗虑，浊醪侑清谈。",
            "卧碑一拂拭，古镜开尘函。",
            "斯人已仙去，寒泉独清甘。",
            "扶藜山崷崒，放目窥浑涵。",
            "前瞻群峰翔，九僊驻飞骖。",
            "后俯归路迷，城郭埋烟岚。",
            "平生丘壑姿，回首不我堪。",
            "归来耿不寐，青灯对书龛。"
        ],
        "notes": "",
        "id": "745b387a0aa0cd2909d9fedaf69cc319"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "姚志道有书辄不借戏呈",
        "preface": "",
        "paragraphs": [
            "我来春未动，兀坐秋忽老。",
            "客怀饱世味，尘土不容澡。",
            "尚余笔砚癖，俯仰半华皓。",
            "中年得异书，夜讽或至卯。",
            "尔来口生棘，妙语时耳剽。",
            "故人吾臭味，囊帙富缃缥。",
            "什袭秘不传，凛若璧在赵。",
            "念兹访遗逸，从人掇残藁。",
            "何当发其藏，囷廪一倾倒。",
            "穷途百态恶，归思疾飞鸟。",
            "终当餽所有，共此绝代宝。",
            "岁晚同吟哦，乘风上蓬岛。"
        ],
        "notes": "",
        "id": "9f55d540c5488d236d47c129d811d3d6"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "客居坐无茵褥宾至常苦之戏作",
        "preface": "",
        "paragraphs": [
            "广文坐客寒无氊，少陵人来坐马鞯。",
            "胸中富等千户侯，不使囊中余一钱。",
            "嗟予久客贫到骨，兀坐长恐藜床穿。",
            "才名未踏两公阈，穷愁何遽容争先。",
            "画饼端知不糊口，笔耕辄亦遭无年。",
            "媿无文茵荐佳客，促膝危坐如寒蝉。",
            "君不见汉朝博士能说经，五十余席输戴凭。",
            "又不见袁尚索席藉冻地，不意头颅行万里。",
            "空榻萧然亦安穏，得失荣枯付天理。",
            "金狨覆鞍容坠伤，祸福由来相伏倚。"
        ],
        "notes": "",
        "id": "41ee5ab0c06d43219366517e12e61c87"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "题舍弟舒啸亭",
        "preface": "",
        "paragraphs": [
            "不羡高门聫甲乙，欲傍林泉老蓬荜。",
            "田间筑室路三杈，亭子荫茅簷四出。",
            "春霖竹牖上蜗牛，夏夜藜床吟蟋蟀。",
            "茅亭虽小容舒啸，丘壑胸中故超轶。",
            "晨窗晚迳足披风，细柳修篁长障日。",
            "闭关已作柴桑趣，况有腴田供种秫。",
            "客来共醉瓮头春，长啸一声百忧失。",
            "遥想妖氛纒象魏，忍见风尘侵警跸。",
            "勿忧苏门真避世，要似武侯时抱膝。",
            "我纡郡绂病且衰，欲报君恩老无术。",
            "簪裳未觉柴栅殊，鼓吹殆与池蛙一。",
            "簿领几回迷老眼，况复伸眉纵狂率。",
            "已慙成瑨功曹谚，空忆刘琨胡骑逸。",
            "遐想东臯落成处，欲往从之足双桎。",
            "梦君琢句俯清流，春草池塘到诗律。",
            "便应投绂赋归来，肯待子平婚嫁毕。"
        ],
        "notes": "",
        "id": "42425f1d35cf54033306d5774ac0f461"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "题画",
        "preface": "",
        "paragraphs": [
            "二松偃盖势曲拳，二松疏干凌风烟。",
            "霜姿舒卷全于天，笑看草木争春妍。",
            "杖藜谁子行蹁蹮，欲渡略彴回溪船。",
            "令我清梦归林泉，漳江流驶行可沿。"
        ],
        "notes": "",
        "id": "f5703515566c7e0355c52b321651d8d5"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "和族叔祖古风",
        "preface": "",
        "paragraphs": [
            "去年谢病辞黄屋，夜夜乡心梦相续。",
            "今年罢郡理菟裘，喜在家庭厕兰玉。",
            "阿翁年德冠吾宗，时亲典刑听约束。",
            "怀奇终待玉三献，世路不堪珠九曲。",
            "爱酒惟忧北海空，居贫不作扬雄逐。",
            "如何蔬粝肯淹留，不为盘餐为宗族。",
            "忘怀一醉见天真，穷达宁烦詹尹卜。",
            "归作长歌写悲壮，千载骚人可奴仆。",
            "客星在天翁莫愁，赫赫太阳升若木。"
        ],
        "notes": "",
        "id": "737c3ffd1efb6cd05125244bc1de5dcc"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "送提刑刘峤解印还朝二首  其一",
        "preface": "",
        "paragraphs": [
            "赠君吉水麝煤之玄玉，毗陵兔颖之毛锥。",
            "玄玉磨研胜点漆，毛锥挥洒如印泥。",
            "增光纒龙之大字，焕发吐凤之英词。",
            "玉旒光邉借前箸，便好再勒中兴碑。"
        ],
        "notes": "",
        "id": "a0a0a4cd146e0ee6cbe69a08b7c5b802"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "送提刑刘峤解印还朝二首  其二",
        "preface": "",
        "paragraphs": [
            "赠君西蜀卫生之药，南台送别之诗。",
            "药驱阴邪保真气，诗叙平昔同襟期。",
            "愿言加餐锡难老，念兹分袂送将归。",
            "时有平安寄来雁，慰我别后长相思。"
        ],
        "notes": "",
        "id": "2238892dfaaab7c4dcb371116f6884d9"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "次韵范寥孟冬大阅之什",
        "preface": "",
        "paragraphs": [
            "承平不用卫与英，赤子频弄潢池兵。",
            "猰貐向恃七闽险，彗孛欲翳三辰明。",
            "吾皇南顾念凋瘵，旧臣虽老堪一行。",
            "奉诏褰帷问疮痏，一意摩拊无他营。",
            "尔来松溪扫遗孽，卒岁不复枹鼓鸣。",
            "九农丰登四郊静，孟冬大阅张军声。",
            "摩天金鼓动霜晓，井钺色正参旗横。",
            "羽箭犀利七札薄，铁骑驰突一鸟轻。",
            "战士人人逞骁俊，猛将一一怀忠精。",
            "吾军如此粗可用，纵有绿林何足平。",
            "独公之家雄洛京，人物接武多名卿。",
            "天涯邂逅见典刑，岂止一善宜盱衡。",
            "胸中韬钤想余事，笔下文采常知名。",
            "登塲纵观重感慨，那得万骑听使令。",
            "通和强敌固下策，自古三王犹有征。",
            "得君耆艾将神武，定看却敌贤长城。"
        ],
        "notes": "",
        "id": "65b74f9cf8d994ba090773f15e53bf4c"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "丰岁行",
        "preface": "",
        "paragraphs": [
            "早禾饱熟收山场，晚禾硕茂青吐芒。",
            "五风十雨作丰岁，一饱何以酬苍苍。",
            "牛遭疠疫大半死，挽犁岂夸人力强。",
            "妻儿翁媪共耕凿，勤劳有此一稔偿。",
            "人言谷贱三农伤，我喜不乏三军粮。",
            "邉骑长驱自送死，卒致一怒烦君王。",
            "将军输忠士贾勇，献俘献捷来相望。",
            "忍令战士有饥色，努力收敛输太仓。",
            "勿言无以饱妻子，湏知饿死胜兵死。"
        ],
        "notes": "",
        "id": "1f8f938089ee49784c49e906b290d7a9"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "晚霁独坐戏呈周元举刘希范许少伊同舍诸兄二首  其一",
        "preface": "",
        "paragraphs": [
            "吏散无人迹，风回扫积氛。",
            "虚凉簷际得，远响静中闻。",
            "树色深留暝，炉烟细袅云。",
            "此间应有句，端合与君分。"
        ],
        "notes": "",
        "id": "dff3d5f075756e0abef5c1e87afa42cf"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "晚霁独坐戏呈周元举刘希范许少伊同舍诸兄二首  其二",
        "preface": "",
        "paragraphs": [
            "疾风回急雨，碧瓦散晴氛。",
            "幽趣何人共，微吟得自闻。",
            "扶笻翻倦鸟，岸帻送归云。",
            "病恼新凉夕，孤斟负十分。"
        ],
        "notes": "",
        "id": "74ab261062290178459dea6ae48b125f"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "出郊奉祠",
        "preface": "",
        "paragraphs": [
            "薄雾林花润，微风沙水清。",
            "鸿归心共远，鸥泛眼偏明。",
            "寸禄秋毫累，分阴尺璧轻。",
            "沧浪端可濯，藿食了余生。"
        ],
        "notes": "",
        "id": "16fd82b2f6986dd0067ec25730918d63"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "题润公看经室",
        "preface": "",
        "paragraphs": [
            "润公看经室，山气翠霏霏。",
            "花雨当轩堕，松云入座飞。",
            "凿池泉绕霤，采木露沾衣。",
            "欲觅三山石，空慙心赏违。"
        ],
        "notes": "",
        "id": "8ec8214736ebe2f6276131bc64a82acd"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "元举希范见和佳篇皆有怀归之意颇合鄙趣因次元韵",
        "preface": "",
        "paragraphs": [
            "湖海关幽梦，峰峦想翠氛。",
            "诗囊闲事业，禅衲旧知闻。",
            "白简留任昉，玄文付子云。",
            "飞潜俱有适，物理听群分。"
        ],
        "notes": "",
        "id": "6f974379d0b060108232f989a789a8ee"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "抚属游君病起惠诗次韵",
        "preface": "",
        "paragraphs": [
            "蛇影沉杯里，牛鸣震坐傍。",
            "晦明生疠疫，神物护忠良。",
            "喜复神明旧，闲宜日月长。",
            "关心一枰上，黑白已分行。"
        ],
        "notes": "",
        "id": "4ea70f03da5649c5a6afdf61f27a63df"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "王承可惠官字韵诗次韵二首  其一",
        "preface": "",
        "paragraphs": [
            "才疏空许国，老去漫为官。",
            "长病同玄晏，多言愧懒残。",
            "归心随赣水，愁眼望桑干。",
            "自笑髪如鹤，羞看镜里鸾。"
        ],
        "notes": "",
        "id": "b046cd1e7eda677436550cceee7a5554"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "王承可惠官字韵诗次韵二首  其二",
        "preface": "",
        "paragraphs": [
            "昔年留建业，授馆厕嘉宾。",
            "忝窃慙高位，淹留有故人。",
            "相逢青鬓在，谁信白头新。",
            "晚岁良田熟，东阿岂漫云。"
        ],
        "notes": "",
        "id": "81c562e56afa5afbb7b26668ef225ad4"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "获从枢密徐公游者累月虽接名理不敢言诗念挥斤般郢之门古人所诮也日者恶语流传不图彻听过蒙奖誉形之篇什辄复次韵叙谢",
        "preface": "",
        "paragraphs": [
            "诗坛推宿将，一诺重千金。",
            "长怯雷门过，惟堪泽畔吟。",
            "数篇真漫兴，三叹沗知音。",
            "佳句如传法，慇懃慰夙心。"
        ],
        "notes": "",
        "id": "6aad488cd2f082be45b045c591e1c835"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "和王岩起惠二诗  其一",
        "preface": "",
        "paragraphs": [
            "频年分将阃，那敢厌粗官。",
            "花著双眸暗，霜侵两鬓残。",
            "四郊才罢警，七泽忽忧干。",
            "未报君恩重，清高愧伯鸾。"
        ],
        "notes": "",
        "id": "58fbf2a2ca623637b5196ad1c3786780"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "和王岩起惠二诗  其二",
        "preface": "",
        "paragraphs": [
            "胜流还入幕，贤否数嘉宾。",
            "婉画无遗虑，佳言更可人。",
            "中郎才简亮，开府句清新。",
            "渌水称佳丽，于今不足云。"
        ],
        "notes": "",
        "id": "a931d96b85e9140d9f260f0593ae0c00"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "和答少伊",
        "preface": "",
        "paragraphs": [
            "秋雨厌烦浊，清诗静垢氛。",
            "向来佳句法，不遣俗人闻。",
            "和气回霜简，闲心付岭云。",
            "只应明主眷，符水未容分。"
        ],
        "notes": "",
        "id": "347610ace3140aae8a86ee48c9be21ba"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "独夜耿耿至旦蚤作偶书",
        "preface": "",
        "paragraphs": [
            "久客迷岁月，劳生念斗升。",
            "寒侵风卷幔，夜静月窥灯。",
            "暗穴鸣饥鼠，晨窗上冻蝇。",
            "起来看镜懒，种种髪鬅鬙。"
        ],
        "notes": "",
        "id": "d91014c4c79c3863a0adfdcbe150dbda"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "野饮",
        "preface": "",
        "paragraphs": [
            "斜日明官柳，飞红缀客衣。",
            "隔林莺对语，掠水燕争飞。",
            "野饮聊排闷，羁怀得解围。",
            "言归归未可，今昨两俱非。"
        ],
        "notes": "",
        "id": "9299bc75ac65843bbebabc51e08fcea3"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "胡已茂端明同年挽词  其一",
        "preface": "",
        "paragraphs": [
            "孝友终身笃，词章一世英。",
            "艰难扈行在，憔悴老承明。",
            "归院花塼影，趋朝革履声。",
            "一麾随逝水，尘迹想平生。"
        ],
        "notes": "",
        "id": "4d364f1bc567141c2726efa0dd163688"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "胡已茂端明同年挽词  其二",
        "preface": "",
        "paragraphs": [
            "道德文恭并，才猷修简亲。",
            "中庸汉伯始，清献晋平春。",
            "望袭高华胄，身终侍从臣。",
            "不谐三老约，华屋𰬸帷新。"
        ],
        "notes": "",
        "id": "99a15bae0ce93f5611eeecbbe9fc5dfc"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "送秦楚材使高丽二首  其一",
        "preface": "",
        "paragraphs": [
            "虀盐太学鬓先秋，乘兴聊为漫汗游。",
            "戏把汉旌行绝域，不因卭竹取封侯。",
            "波神侑饮鲸翻鲙，海雨催诗蜃吐楼。",
            "不独鸡林传好句，会看弭檝上瀛洲。"
        ],
        "notes": "",
        "id": "684d249b00e3539ada5a140bfaadc4cf"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "送秦楚材使高丽二首  其二",
        "preface": "",
        "paragraphs": [
            "学士风流异域传，几航云海使南天。",
            "不因名动五千里，岂见文高二百年。",
            "贡外别题求妙札，锦中翻様织新篇。",
            "淹留却恨鸳行旧，不得飞觞驻跸前。"
        ],
        "notes": "",
        "id": "7c377275a43c42892a983ea94e00663e"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "送提刑刘峤解印还朝",
        "preface": "",
        "paragraphs": [
            "老怀欲别已辛酸，再岁周旋瞬息间。",
            "谁遣暮潮催两桨，却应清梦挂三山。",
            "功名不许淹行色，谈话何时复解颜。",
            "鹓鹭行间如借问，为言衰谢合投闲。"
        ],
        "notes": "",
        "id": "55081cd968bce934a4a815ee23aef468"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "绍兴丁已以大礼馆客恩奏族叔祖有诗见戏次韵和答二首  其一",
        "preface": "",
        "paragraphs": [
            "少室山中计已成，卧看朝市等蝇营。",
            "对门山雪惟诗思，过眼秋云即宦情。",
            "长恐搢绅嘲捷径，勿缘升斗诮虚名。",
            "翁看肉食颜如甲，何似村醪一笑赪。"
        ],
        "notes": "",
        "id": "283c4ea30d4c43f2090f34d20b934628"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "绍兴丁已以大礼馆客恩奏族叔祖有诗见戏次韵和答二首  其二",
        "preface": "",
        "paragraphs": [
            "衣冠相望两卿家，列鼎当年办咄嗟。",
            "后裔不应犹短褐，除书未怕失丹砂。",
            "恩光漫欲沾宗族，品秩何劳问等差。",
            "莫笑青衫同画饼，也胜辛苦踏槐花。"
        ],
        "notes": "",
        "id": "5f6dc39cadb2b93a36376de4b0365446"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "送仲并倅湖州",
        "preface": "",
        "paragraphs": [
            "佳丽江山得共游，一时宾主亦风流。",
            "鸟飞鱼泳青油幕，虎踞龙盘白鹭洲。",
            "坐席未温俄告别，题舆催上莫淹留。",
            "苕溪尺五烟霄近，入手功名不自由。"
        ],
        "notes": "",
        "id": "dc2b2827795f1c4f3b1de1232fe3f7bb"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "伯恭侍郎自吴门谢事有诗和者无虑百余人矣且命属和不可辞次韵",
        "preface": "",
        "paragraphs": [
            "沧江洗尽眼中埃，饱看江山句更裁。",
            "风引前旌如挽去，山迎归棹欲飞来。",
            "捐躯许国忧心在，袖手还家笑口开。",
            "应念龙钟豫章守，沉迷薄领日回回。"
        ],
        "notes": "",
        "id": "33e3a899bc61b7da7af708d7c867b74f"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "次韵张𪸩惠诗三首  其一",
        "preface": "",
        "paragraphs": [
            "诗隣可卜拟诛茅，好句人间见一毫。",
            "吟就钵声应未绝，流传纸价顿能高。",
            "谬成燕雀追黄鹄，已作蜻蜓避百劳。",
            "清夜月窗裁警句，霜梧风竹助萧骚。"
        ],
        "notes": "",
        "id": "8966c6f558789437cb17351d2143cf78"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "次韵张𪸩惠诗三首  其二",
        "preface": "",
        "paragraphs": [
            "投老须营一把茅，晚亲珠玉看挥毫。",
            "赋牛绝敏惊曹植，刻鹄无成愧伯高。",
            "已放闲身栖寂寞，时凭佳句洗尘劳。",
            "喜逢载酒经过客，老去无心作反骚。"
        ],
        "notes": "",
        "id": "25fb7b8bb21feec69696e79982aa997a"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "次韵张𪸩惠诗三首  其三",
        "preface": "",
        "paragraphs": [
            "老依背郭荫堂茅，寒夜微吟自削毫。",
            "羡子笔回霜气劲，惊人句与月魂高。",
            "极知蹇足追随苦，便觉长须走送劳。",
            "因识卢郎是佳器，定能痛饮诵离骚。"
        ],
        "notes": "",
        "id": "3ec9b9bcbe3daaa8ddd131aabf56fe6b"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "张子华作诗误用事有诗讼其过因次元韵",
        "preface": "",
        "paragraphs": [
            "咳唾成诗未许攀，腹中应著绮千端。",
            "画蛇思巧因饶足，倚马才高肯驻鞍。",
            "割肉固非方朔社，蒸壶曾入老卢盘。",
            "小瑕不揜千金璧，能事宁容俗眼看。"
        ],
        "notes": "",
        "id": "69a54f7e69a1e49721e36280826b919d"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "王承可再示次韵",
        "preface": "",
        "paragraphs": [
            "为寮东越肯忘年，南越相逢两皓然。",
            "杜守谬容居召后，杨文那敢在王前。",
            "谁能狡兔营三窟，深羡神龙袭九渊。",
            "便合从公下吴会，济时无术拟求田。"
        ],
        "notes": "",
        "id": "718c49314bec238110301a6fbdca434b"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "张子华屡为唱篇有诗要予为首唱次韵谢之二首  其一",
        "preface": "",
        "paragraphs": [
            "百篇无一可讥评，落纸银钩慕伯英。",
            "足蹇向来甘后乘，敌勍真合避先声。",
            "探骊君每珠先获，类鹜吾慙鹄不成。",
            "十五大都须赵璧，无劳鼠璞换秦城。"
        ],
        "notes": "",
        "id": "421cd70cc9686f97a54de3bebebd43a5"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "张子华屡为唱篇有诗要予为首唱次韵谢之二首  其二",
        "preface": "",
        "paragraphs": [
            "诗名宗党不虚传，又复舂容见大篇。",
            "李蔡名甘居广下，照隣文合在杨前。",
            "盘斜敢下长鲸钓，引路须烦老骥先。",
            "纸贵韦郎一千首，不妨频觅浣花牋。"
        ],
        "notes": "",
        "id": "ca892e939ca07c1cfdca5c34406f45b1"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "李汉老参政寄和文字韵诗次韵谢之",
        "preface": "",
        "paragraphs": [
            "高谊天涯日讲闻，欲趣函丈畏深文。",
            "佳言阻听霏霏屑，秀句欣披蔼蔼云。",
            "鸳序略同慙晚遇，銮坡并直记宵分。",
            "中朝多少登龙客，应拟沙堤御李君。"
        ],
        "notes": "",
        "id": "da89cb3d1a0fa037340a105bc0c67aaf"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "楚材出示汪廷俊唱和诗次韵",
        "preface": "",
        "paragraphs": [
            "大篇作者鬭舂容，肯为明时叹不逢。",
            "通塞任分蜗两角，唱酬应秃兔千锋。",
            "光依日月从初载，名在蓬瀛第几重。",
            "联辔盍归廊庙去，支离容我受三钟。"
        ],
        "notes": "",
        "id": "ac776c5423071b7739e80d5f20c786a2"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "丞相惠诗复次前韵  其一",
        "preface": "",
        "paragraphs": [
            "学道居慙邴曼容，典刑今向海边逢。",
            "德容璞玉长涵润，才刃硎刀始莹锋。",
            "养寿不忧潘鬓二，趣装行觐舜瞳重。",
            "期公展尽调元手，盛取勲名勒景钟。"
        ],
        "notes": "",
        "id": "4e4595be9dea87c48e4770ab41e30903"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "丞相惠诗复次前韵  其二",
        "preface": "",
        "paragraphs": [
            "开函三复似南容，入眼清诗左右逢。",
            "绝唱自应开奥窔，全提谁敢触机锋。",
            "朱弦清越宜三叠，宝玉森罗富五重。",
            "袖手吟边无好句，冥搜空恨五更钟。"
        ],
        "notes": "",
        "id": "2d917cae1b92ddc9ee7e614589a6cfd6"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "李道士惠诗次韵二首  其一",
        "preface": "",
        "paragraphs": [
            "泽国秋霖涨渺弥，天都久客厌驱驰。",
            "不辞短褐供莱戏，苦忆长头课楚词。",
            "帐望巾车陶靖节，浪闻推毂郑当时。",
            "此身长恐儒冠误，已媿当年学稼迟。"
        ],
        "notes": "",
        "id": "335c73d28df783301c8a2c92353940bf"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "李道士惠诗次韵二首  其二",
        "preface": "",
        "paragraphs": [
            "秋空目断白云飞，过隙奔驹激箭驰。",
            "爱日王符空著论，悲秋宋玉漫徴词。",
            "问天拟决行藏计，择地犹难喜惧时。",
            "负郭傥容供旨味，穷年衡宇足栖迟。"
        ],
        "notes": "",
        "id": "14e7735c4592067dfdfe61677dece700"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "次川字韵",
        "preface": "",
        "paragraphs": [
            "此生休问小行年，合抱遗经老玉川。",
            "处世长怀方外友，羡君今作地行僊。",
            "风尘京洛伤羁旅，云水江乡渺接连。",
            "归梦但随南雁去，懒追雕鹗上青天。"
        ],
        "notes": "",
        "id": "8783521bf6a4171f81ffc5166bed52bf"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "再惠诗有学仙之意次前韵",
        "preface": "",
        "paragraphs": [
            "红尘飘转任吾年，羞媿丹砂葛稚川。",
            "海上鼋鼍谁可驾，淮南鸡犬故能仙。",
            "弃家似欲追梅福，琢句何妨学惠连。",
            "待尔药炉丹就日，御风同访洞中天。"
        ],
        "notes": "",
        "id": "efa3262efe2584cb302356a2a1c5063e"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "雨中复惠诗仍次前韵",
        "preface": "",
        "paragraphs": [
            "性灵陶冶赖遗篇，秋水愁看灌百川。",
            "索米谁怜身是客，餐霞还恨骨非仙。",
            "鸟惊急雨来还去，云敌冲风断复连。",
            "好句时时慰愁绝，仰慙高义薄云天。"
        ],
        "notes": "",
        "id": "389e5c1346f4e7f2d9c040022ec26e34"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "又诗有卜荆溪之意雅合鄙怀因次韵二首  其一",
        "preface": "",
        "paragraphs": [
            "短檠心醉养生篇，拟筑高峰看逝川。",
            "野性合休林下鞅，枯肠常愧饮中仙。",
            "化羝未是左元放，檄虎先烦顾少连。",
            "何处羽衣从漫汗，君山千仞水如天。"
        ],
        "notes": "",
        "id": "b35012ca9bb8442fe374c7a17e43ce3f"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "又诗有卜荆溪之意雅合鄙怀因次韵二首  其二",
        "preface": "",
        "paragraphs": [
            "心醉微言九九篇，浩如沧海翕支川。",
            "著书柱史家传道，辟谷留侯世学僊。",
            "蠧简倦推三豕渡，长弓那解两禽连。",
            "极知无用宜幽隐，杜曲无田拟问天。"
        ],
        "notes": "",
        "id": "4e3f7eb32a6ec754b99328c450ecee6b"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "被召赴经筵途中偶成",
        "preface": "",
        "paragraphs": [
            "度岭三年叹陆沉，一抛城市洗尘襟。",
            "雷霆激石泉声怒，烟雨埋云树色深。",
            "食肉向无编贝齿，忧时空有未灰心。",
            "露门劝讲高华地，倦鸟终当返故林。"
        ],
        "notes": "",
        "id": "d0af83374ccca81af4f6bfa3ed32e3c0"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "汴上小雨复霁",
        "preface": "",
        "paragraphs": [
            "堤沙不起润如酥，坐看飞云自卷舒。",
            "麦陇人闲牛舐犊，柳陂波浅鹭窥鱼。",
            "残花糁径东风后，碧草粘天暮雨初。",
            "分付荣枯蜗两角，浊醪青杏送春余。"
        ],
        "notes": "",
        "id": "7284e64cae1df4b85ebe27c659fe739f"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "伯恭要赋芗林",
        "preface": "",
        "paragraphs": [
            "相门耆旧典刑余，戚里豪华习气除。",
            "游遍云山行乐耳，种成香草赋归欤。",
            "纫芳兰畹余幽佩，辟蠧芸堂有旧书。",
            "奎画煌煌照林壑，只应门外看锋车。"
        ],
        "notes": "",
        "id": "ba167142cf5e0ad8ece5a7abd525b0c2"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "次韵李丞相园亭二首  其一",
        "preface": "",
        "paragraphs": [
            "闲筑池亭古刹边，厌将勲业写凌烟。",
            "柳湖寄傲王摩诘，丹鼎怡神葛稚川。",
            "乐圣一尊浓琥珀，平戎三尺旧龙泉。",
            "一邱勿作淹留计，衮绣归时席夜前。"
        ],
        "notes": "",
        "id": "dfadb907ed6913c3db941dd15974df74"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "次韵李丞相园亭二首  其二",
        "preface": "",
        "paragraphs": [
            "疏泉𣃁石寄高怀，仙药名花取意栽。",
            "履道醉吟齐步武，平泉景物付云来。",
            "菰蒲雨洗双池净，松竹风传万壑哀。",
            "怪底茅斋频下榻，故时宾客满翘材。"
        ],
        "notes": "",
        "id": "daa4daf8705c6a3b3e954a7ecb3adfb7"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "僦居城南人皆笑其陋戏作因以自解",
        "preface": "",
        "paragraphs": [
            "纷纷甲第照清都，谁信蜗牛亦自庐。",
            "未厌嚣尘聊近市，不湏高大拟容车。",
            "窥床夜月陪清冷，入户风埃痛扫除。",
            "丰屋从来招鬼瞰，却因容膝得安居。"
        ],
        "notes": "",
        "id": "25e52447d7ca7852c5a68a28b4b05308"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "题洗心亭次韵",
        "preface": "",
        "paragraphs": [
            "不贮闲愁学子山，此心分付水云间。",
            "临池罢钓鱼同乐，隐几忘机鹤伴闲。",
            "为喜经台依绝境，故安禅榻面孱颜。",
            "洪崖仙事皆陈迹，戏说遗巾笑李寰。"
        ],
        "notes": "",
        "id": "fa48dee80864e40c6479eac8adbb187d"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "豫章离济江亭",
        "preface": "",
        "paragraphs": [
            "拟上篮舆趁晓晴，不妨小立听江声。",
            "青山合处江疑断，野渡喧时潮欲平。",
            "雨脚又从天际起，霜毛偏傍镜边明。",
            "绿林未静烦宵旰，敢为龙钟叹远行。"
        ],
        "notes": "",
        "id": "cc725c00c0068fdf80a030dbd9303cd6"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "久客感怀",
        "preface": "",
        "paragraphs": [
            "自笑行藏愧古人，归与有意坐长贫。",
            "霜毛不种自生鬓，云路无梯宁致身。",
            "春韮秋菘聊当肉，冬裘夏葛听悬鹑。",
            "何当即买扁舟去，醉兀五湖烟雨春。"
        ],
        "notes": "",
        "id": "dff297ff7904af2e1ec16f23e18c4b0a"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "夜坐观书",
        "preface": "",
        "paragraphs": [
            "青灯只影夜迢迢，赖有尘编洗郁陶。",
            "此事长慙作吏废，少功又笑为儒劳。",
            "行藏老骥思千里，用否九牛亡一毛。",
            "端为鲈鱼挽幽兴，拟飞烟艇破秋涛。"
        ],
        "notes": "",
        "id": "6dc9308ddf12048ab0745aad5e72e8f6"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "睡起戏书呈葛鲁卿席大光周举同舍诸兄",
        "preface": "",
        "paragraphs": [
            "午梦初残日未西，人情节物睡偏宜。",
            "花开花落纷无定，春到春归漫不知。",
            "香缕细萦环堵室，槐阴清翳一枰棋。",
            "此间粗有超然处，雕琢天真却坐诗。"
        ],
        "notes": "",
        "id": "7c46d354edbce4d1d2f2d03a939968a2"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "春晚即事",
        "preface": "",
        "paragraphs": [
            "风条日萼半披残，不用登临意惘然。",
            "宿麦吐芒风卷浪，垂杨吹絮暖生烟。",
            "送春莺友分明语，并水凫雏取次眠。",
            "触眼风光浑有味，人生行乐且加鞭。"
        ],
        "notes": "",
        "id": "11692aea58a47b47fc006848370ce447"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "早秋书事",
        "preface": "",
        "paragraphs": [
            "江城暑退叶惊秋，环堵萧萧草树幽。",
            "扫净尘心清似水，静看人态曲如钩。",
            "一尊楚醴醇无敌，半榻湘波冷欲流。",
            "午枕日斜呼不省，梦魂还上五湖舟。"
        ],
        "notes": "",
        "id": "d6eaadae7b695cbfe44e7342413d694c"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "次韵曾天猷赠知宗赵端礼展钵诗",
        "preface": "",
        "paragraphs": [
            "几人能信见前因，满意肥甘豢色身。",
            "曾是鼎钟华贵胄，肯同瓶钵苦空人。",
            "招呼善友明初地，降伏心魔浄六尘。",
            "翻笑花间沾醉客，空看高冢卧麒麟。"
        ],
        "notes": "",
        "id": "31b49159a2a35a8b6e182c0f95a32816"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "送德远枢密初召赴经筵",
        "preface": "",
        "paragraphs": [
            "长驱敌骑傍淮淝，又是忠贤许国时。",
            "扶义东吴回日毂，宣威西蜀正参旗。",
            "暂逢贝锦辞黄阁，却续金华上赤墀。",
            "联事乌台余病骨，仰看麟阁写英姿。"
        ],
        "notes": "",
        "id": "3fe9af0c4b02133c9ebaa5d7d62acb20"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "舍弟寄和送行诗有倦游之叹因勉之",
        "preface": "",
        "paragraphs": [
            "几年头角翳蒿莱，今日宁辞尽一杯。",
            "好向明时聊自试，莫缘荒迳忆归来。",
            "白头休叹从人后，青眼多应为汝开。",
            "老去岂堪频作恶，风帆目断首空回。"
        ],
        "notes": "",
        "id": "7958a2fe2c15189d1700298f0ceb9ec6"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "和人晚秋白菊",
        "preface": "",
        "paragraphs": [
            "溥溥清露洗残粧，静倚疏篱暗吐芳。",
            "不逐黄花候秋节，笑看殷叶陨风霜。",
            "寒潭谁致南阳种，晚景宜登靖节堂。",
            "我对冰姿赓雪唱，骑骡无计度飞黄。"
        ],
        "notes": "",
        "id": "6cf327858285121383b9a3625b00d939"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "游凤池寺",
        "preface": "",
        "paragraphs": [
            "凤去池荒今几年，碧梧翠竹故依然。",
            "鸣簷流水涓涓下，排闼群山衮衮前。",
            "幸有清风继莲社，不堪斜日近虞渊。",
            "归途满眼春耕了，劝课无功愧力田。"
        ],
        "notes": "",
        "id": "904d409994c8e6c468751e42d66a8f21"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "友人惠猩猩毛笔一枝秃甚作诗戏之",
        "preface": "",
        "paragraphs": [
            "猩毛意重鹅毛赠，老不中书一怅然。",
            "宜付削毫贫郑灼，政堪握笔晋僧虔。",
            "判冥即合防抛失，瘗塜宁甘便弃捐。",
            "瓦研蓬窗吾臭味，秃翁相对且忘年。"
        ],
        "notes": "",
        "id": "914667c9f81f1431025f619c343b8e8e"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "婢子翻羮",
        "preface": "",
        "paragraphs": [
            "杯羮卓午荐朝餐，一饱龟肠亦尔难。",
            "穷鬼还来调韩愈，夫人真欲试刘寛。",
            "尚余食案韭三种，早悟官亭鲙两盘。",
            "传语厨人莫轑釡，不应饿死悔儒冠。"
        ],
        "notes": "",
        "id": "a72e8b96fd2d81937985854a765207c7"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "李似矩尚书挽词二首  其一",
        "preface": "",
        "paragraphs": [
            "元礼清门有四龙，云孙远跨旧家风。",
            "持荷入侍声名早，仗钺宣威节制雄。",
            "晚岁独抛尘鞅外，高怀聊寄药炉中。",
            "堂堂玉树埋黄壤，何事凌烟欠此公。"
        ],
        "notes": "",
        "id": "1cdc680554dbd128277a0155d3eab940"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "李似矩尚书挽词二首  其二",
        "preface": "",
        "paragraphs": [
            "只今耆旧几晨星，又失三朝一老成。",
            "许国忠规关社稷，绝尘奇表照簪缨。",
            "秖应鼎里金丹就，无复廷中革履声。",
            "才大故难供世用，空余拱木翳佳城。"
        ],
        "notes": "",
        "id": "898018d47ea141eefaa911d98c4bc283"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "胡进彦挽词",
        "preface": "",
        "paragraphs": [
            "剸烦余刃发硎刀，使节藩符久漫劳。",
            "腰绶六朝知寿考，悬车一纪足清高。",
            "光阴不用悲驹隙，温凊无违有凤毛。",
            "晚缀葭莩公已病，送行无路首空搔。"
        ],
        "notes": "",
        "id": "9038c3527a5192b58b49b6b43c6eeb0e"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "惠彦光挽词",
        "preface": "",
        "paragraphs": [
            "声驰太学俊游先，膏火穷年味绝编。",
            "百战收名丹桂籍，一麾送老白云边。",
            "心闲要路门无辙，岁恶穷阎爨有烟。",
            "全福略无毫髪恨，更余身后一经传。"
        ],
        "notes": "",
        "id": "ba55bd2180b2abaa34f8958188e1a7ec"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "赵约不远千里命驾相过中道寄示三诗姑和答一篇",
        "preface": "",
        "paragraphs": [
            "霅水论交今有谁，两翁华髪映朝衣。",
            "功名晼晚君流落，衰病栖迟我倦飞。",
            "叔夜相思能肯顾，子猷乘兴却言归。",
            "人生动是参商别，三复清诗对落晖。"
        ],
        "notes": "",
        "id": "771413b441afb421d3cfe487225559f0"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "题明皇联镳图",
        "preface": "",
        "paragraphs": [
            "风流谁复似三郎，并辔春风辇路香。",
            "漫说宫中行乐秘，画图千古记兴亡。"
        ],
        "notes": "",
        "id": "0dec5e96004758e0a923f73187bf6017"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "戏题四老堂十首  其一",
        "preface": "",
        "paragraphs": [
            "四老堂中四老人，饱经丧乱始收身。",
            "苍颜鹤髪团栾坐，知是时平有幸民。"
        ],
        "notes": "",
        "id": "7f617d94bcbf2f64e1b7d5bf2947bff7"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "戏题四老堂十首  其二",
        "preface": "",
        "paragraphs": [
            "兄弟当年七业兴，精神如鹤齿如冰。",
            "升沈存没今如许，且作随堂粥饭僧。"
        ],
        "notes": "",
        "id": "192ecc058979ac309128b1e74ff736a9"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "戏题四老堂十首  其三",
        "preface": "",
        "paragraphs": [
            "已是平头六十人，江湖身老寸心存。",
            "明窗净几翻经卷，深炷炉香答主恩。"
        ],
        "notes": "",
        "id": "db79b70755bbcf66192d9ee727aadf1b"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "戏题四老堂十首  其四",
        "preface": "",
        "paragraphs": [
            "一派荆溪过枕前，喜从人境得幽偏。",
            "直疑身在烟波上，卧送飞帆落照边。"
        ],
        "notes": "",
        "id": "0200e72ac77588d4807f68cfdbfe650e"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "戏题四老堂十首  其五",
        "preface": "",
        "paragraphs": [
            "堂后堂前竹与梅，老人多半手亲栽。",
            "何时更作闲花草，亦遣群芳次第开。"
        ],
        "notes": "",
        "id": "3b5319a3af89fe1a68721bc6633bcc36"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "戏题四老堂十首  其六",
        "preface": "",
        "paragraphs": [
            "四时花草逐时新，衮衮年华过眼频。",
            "景物无穷人自老，新花应解笑迎人。"
        ],
        "notes": "",
        "id": "a2dacc54dc3dc76dbbd272b091e4ac4a"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "戏题四老堂十首  其七",
        "preface": "",
        "paragraphs": [
            "系舟长傍柳堤阴，曳杖时穿竹径深。",
            "薙草浇花课僮仆，更无余事可关心。"
        ],
        "notes": "",
        "id": "1c17f2e2ca87a12be2d1dc2d90ac9c4c"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "戏题四老堂十首  其八",
        "preface": "",
        "paragraphs": [
            "多病经时不著冠，岸巾长对倦云闲。",
            "年来衰谢交游绝，靖节柴门不用关。"
        ],
        "notes": "",
        "id": "780bff419dfb2bb338e75487a3d8d8cd"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "戏题四老堂十首  其九",
        "preface": "",
        "paragraphs": [
            "鹤养丹成鹿养茸，群呦对舞傍衰慵。",
            "待看仙骨他年就，同访蓬莱第一峰。"
        ],
        "notes": "",
        "id": "18462a2ad7dd95b89d37439eb23960cb"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "戏题四老堂十首  其一○",
        "preface": "",
        "paragraphs": [
            "商岭偷生计已疏，橘中乐事亦区区。",
            "洛阳耆旧今黄壤，会有人传四老图。"
        ],
        "notes": "",
        "id": "ab3d5e6e78863f371f080a140824a997"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "题茘枝亭",
        "preface": "",
        "paragraphs": [
            "色味清香美莫名，更怜圆树碧亭亭。",
            "结根得所天然胜，为对三台第一星。"
        ],
        "notes": "",
        "id": "843658cd1f871e14562b7ff76e8667be"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "竹亭诗和韵",
        "preface": "",
        "paragraphs": [
            "直上烟霄碧玉抽，静摇月露冷光浮。",
            "堂堂劲节冰霜后，元老如今有壮猷。"
        ],
        "notes": "",
        "id": "d799ce003597d0fbba76883f540a4f04"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "和答钱文高四首  其一",
        "preface": "",
        "paragraphs": [
            "闭门不复过高轩，梦蝶悠扬栩栩然。",
            "睡起杖藜经略彴，静看鸥鹭浴晴川。"
        ],
        "notes": "",
        "id": "0a29b9f00b318e0c14efc0c94e277230"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "和答钱文高四首  其二",
        "preface": "",
        "paragraphs": [
            "毣毣精思愧鲍宣，如如不动契金仙。",
            "回观争夺纷华地，已老吴蚕不复眠。"
        ],
        "notes": "",
        "id": "803908b9e5efa4946a9c08805dbba0f2"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "和答钱文高四首  其三",
        "preface": "",
        "paragraphs": [
            "迹抛朝市不妨清，心照空华故自明。",
            "但忆沧浪时鼓枻，肯从金谷听鸣筝。"
        ],
        "notes": "",
        "id": "92c975a33d975d061a6234161594f6f3"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "和答钱文高四首  其四",
        "preface": "",
        "paragraphs": [
            "觅句高攀孟浩然，藏经远慕汉韦贤。",
            "深林小隐成幽趣，我得为隣愧子先。"
        ],
        "notes": "",
        "id": "c12cc4f2fd0d9c39280cc4222d2eff0e"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "和答诸兄弟四首  其一",
        "preface": "",
        "paragraphs": [
            "昔向丹墀侍玉轩，略无裨补髪苍然。",
            "元非食肉封侯相，合抱遗经老玉川。"
        ],
        "notes": "",
        "id": "39e48f0f55a2ae21039cde74ea466068"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "和答诸兄弟四首  其二",
        "preface": "",
        "paragraphs": [
            "三州皇化未能宣，山水清奇记九仙。",
            "白首弟兄长挂梦，喜听夜雨对床眠。"
        ],
        "notes": "",
        "id": "0dcc17d4489bc60e45406ce2ba419fd2"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "和答诸兄弟四首  其三",
        "preface": "",
        "paragraphs": [
            "门对芙渠碧沼清，萧萧五柳似渊明。",
            "远听林壑风鸣籁，戏看儿童草鼓筝。"
        ],
        "notes": "",
        "id": "0e6bfebe100973f19df0e6f830bebc66"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "和答诸兄弟四首  其四",
        "preface": "",
        "paragraphs": [
            "通塞升沈亦偶然，山林高卧更称贤。",
            "似闻小筑西湖上，择胜浑输一著先。"
        ],
        "notes": "",
        "id": "3894f4aaabf047c05079c20746409e96"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "族叔祖示四绝句次韵  其一",
        "preface": "",
        "paragraphs": [
            "摧颓病鹤怕乘轩，归路风帆任渺然。",
            "环堵故能容两膝，扫除荒径老斜川。"
        ],
        "notes": "",
        "id": "ee09cd93dc84ae4d7e48d03a1127937f"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "族叔祖示四绝句次韵  其二",
        "preface": "",
        "paragraphs": [
            "不乐从军学仲宣，那能辟谷慕飞僊。",
            "直缘衰病干明主，乞得南窗一觉眠。"
        ],
        "notes": "",
        "id": "f45f57d3c516e28a11cfba26463ac76c"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "族叔祖示四绝句次韵  其三",
        "preface": "",
        "paragraphs": [
            "衰怀底物能陶写，社舞村歌眼暂明。",
            "谁似玉人供巧笑，不劳长笛与哀筝。"
        ],
        "notes": "",
        "id": "fc39d66a9ed3e240298df1a2365e2705"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "族叔祖示四绝句次韵  其四",
        "preface": "",
        "paragraphs": [
            "追陪杖履已悠然，把玩诗篇更觉贤。",
            "局上频烦问瓜葛，吟边端不敢争先。"
        ],
        "notes": "",
        "id": "320bb784049c32229c329e84ceed0943"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "送客",
        "preface": "",
        "paragraphs": [
            "南渡登舟即水仙，西垣有客思悠然。",
            "因君相问为官意，不买毘陵附郭田。"
        ],
        "notes": "",
        "id": "012e1b1e5ea68745f5886091a67a4f82"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "双莲阁",
        "preface": "",
        "paragraphs": [
            "小阁幽深枕浅波，直疑湘水见英娥。",
            "不将诗酒频料理，奈此风前二妙何。"
        ],
        "notes": "",
        "id": "86df797a62d51e74fb1d25d663c7e8fa"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "花坞",
        "preface": "",
        "paragraphs": [
            "意匠潜符造物工，笑谈花坞出榛丛。",
            "风条日萼随时看，须信春藏指掌中。"
        ],
        "notes": "",
        "id": "fa0e2b4583b0e6bb94d072ba73ab8593"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "桂斋",
        "preface": "",
        "paragraphs": [
            "月里移根傍小斋，不惟收子看花开。",
            "捣香筛辣归春瓮，凖拟高人胜士来。"
        ],
        "notes": "",
        "id": "a513596f63c1dcd91d9e56c5045e69c4"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "兰室",
        "preface": "",
        "paragraphs": [
            "分得骚人九畹香，时人不服更幽芳。",
            "小窗低户维摩室，苒苒奇芬春昼长。"
        ],
        "notes": "",
        "id": "f026efd2fbafc004a8a6cfd77df61570"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "梦室",
        "preface": "",
        "paragraphs": [
            "笑取功名指顾间，归来心与倦云闲。",
            "闭关不作南柯想，睡起香凝金愽山。"
        ],
        "notes": "",
        "id": "3942878b2d9b98730c6363deec212554"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "罢酒",
        "preface": "",
        "paragraphs": [
            "罢酒寻花涉断矶，颠跻犹复强褰衣。",
            "可怜醉眼无分别，却把傍边柳折归。"
        ],
        "notes": "",
        "id": "81b820233bfa99c6ba29ad4fe39f1d3e"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "圭沼",
        "preface": "",
        "paragraphs": [
            "方锐新池卧介圭，水光如玉夜腾辉。",
            "不应只作韩侯觐，更喜姬公著衮衣。"
        ],
        "notes": "",
        "id": "2b0aca2d234e333678eead1bcf155b91"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "人惠方竹杖",
        "preface": "",
        "paragraphs": [
            "多病扶笻老自便，得君方竹更轻坚。",
            "平生正以方为累，拟付山僧任削圆。"
        ],
        "notes": "",
        "id": "d683d10502cd647415c6b4e3b4790fa0"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "菖蒲涧",
        "preface": "",
        "paragraphs": [
            "蟠根带石傲年芳，秋雨春风拂水长。",
            "不用引年劳服食，相公勲业似汾阳。"
        ],
        "notes": "",
        "id": "412cd84fa1f53c1cf38929384baf44ab"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "题崔悫画",
        "preface": "",
        "paragraphs": [
            "风折枯荷芦苇秋，萧萧㶉𫛶上沙洲。",
            "关心满眼江湖趣，何日扁舟得自由。"
        ],
        "notes": "",
        "id": "b53b561d1efcbee69486ac0598d8374f"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "建炎丞相吕忠穆公退老堂诗  其一",
        "preface": "",
        "paragraphs": [
            "大老归周庆有源，中兴吾宋属云孙。",
            "五龙夹日三辰正，一虎当溪百兽奔。",
            "何事云山遽招隐，向来金鼎厌调元。",
            "追锋早晚求黄髪，三径还荒靖节园。"
        ],
        "notes": "",
        "id": "7bdb8ad1b175c42d83a58c5d2372702f"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "建炎丞相吕忠穆公退老堂诗  其二",
        "preface": "",
        "paragraphs": [
            "闻道抽身向急流，海边暂舣济川舟。",
            "功存社稷推元老，人向渔樵识故侯。",
            "绿野江山供笑傲，赤松俦侣伴淹留。",
            "闲棋小酌怀畴昔，清梦时追杖履游。"
        ],
        "notes": "",
        "id": "33173df73b92dbf0e28c45b954be387d"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "席大光邀同赋墨梅花  其一",
        "preface": "",
        "paragraphs": [
            "镂冰斵雪赋精神，不受丹青一点尘。",
            "施粉故应嫌太白，谩凭水墨见天真。"
        ],
        "notes": "",
        "id": "3777d44f41b714a691de55fb0bae7539"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "席大光邀同赋墨梅花  其二",
        "preface": "",
        "paragraphs": [
            "骚人洗砚试松烟，造化𬬻锤贮笔端。",
            "春破南枝入诗眼，句成祇许画中看。"
        ],
        "notes": "",
        "id": "304992d68cc9d15a3d16262c03de2e76"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "席大光邀同赋墨梅花  其三",
        "preface": "",
        "paragraphs": [
            "笑挥墨妙当铅华，真是天然玉雪花。",
            "月冷霜清春不管，一枝寒影堕溪斜。"
        ],
        "notes": "",
        "id": "4b3b543f12861890f4ec9423338565de"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "席大光邀同赋墨梅花  其四",
        "preface": "",
        "paragraphs": [
            "墨白何妨俗眼疑，写真妙处足天机。",
            "横斜疏影黄昏月，貌尽西湖处士诗。"
        ],
        "notes": "",
        "id": "872fd92edf8c4ebe5c83e29d702b47f6"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "席大光邀同赋墨梅花  其五",
        "preface": "",
        "paragraphs": [
            "墨竹文翁旧写真，墨梅颜子更超群。",
            "我家幸有筼筜谷，乞取冰姿伴此君。"
        ],
        "notes": "",
        "id": "5d486e25e553e1242f4a049b3918b1e3"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "席大光邀同赋墨梅花  其六",
        "preface": "",
        "paragraphs": [
            "故园雪树想雕零，却向毫端见典型。",
            "梦破江南愁绝处，前村烟迥雨冥冥。"
        ],
        "notes": "",
        "id": "1989580e6f3b4782deeccd0e56c9f4ff"
    },
    {
        "author": "张守",
        "dynasty": "宋",
        "type": "诗",
        "rhythmic": "",
        "title": "鱼乐亭",
        "preface": "",
        "paragraphs": [
            "乃公倦经纶，结□俯沧浪。",
            "风波不到处，修鳞自徜祥。",
            "一与芳饵辞，此乐殊未央。",
            "借问那得知，吾人亦相忘。"
        ],
        "notes": "",
        "id": "03e3355cd8593e6f9e8efa9a4db386f7"
    }
]