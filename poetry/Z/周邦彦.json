[
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "春帖子",
        "preface": "",
        "paragraphs": [
            "鸾辂青旗殿阁宽，祠官奠璧下春坛。",
            "晓开鱼钥朝衣集，彩胜飘扬百辟冠。"
        ],
        "notes": "",
        "id": "9210dbd62b36a77cdc915e556f8a971e"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "春雨",
        "preface": "",
        "paragraphs": [
            "耕人扶耒语林丘，花外时时落一鸥。",
            "欲验春来多少雨，野塘漫水可回舟。"
        ],
        "notes": "",
        "id": "647b10a68f534afc55d58ae1032d7f95"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "投子山",
        "preface": "",
        "paragraphs": [
            "缅怀鲁将军，兵败携部曲。",
            "来投衲子衣，解甲饭戎菽。",
            "谁令名此山，异代有余辱。"
        ],
        "notes": "",
        "id": "4d97a5b1b4e589ef7e378820b25084ad"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "赠常熟贺公叔隠士",
        "preface": "",
        "paragraphs": [
            "怀珠崖不枯，韫玉山有辉。",
            "隠翳不言德，人自知神奇。",
            "公叔季贞后，不为世网縻。",
            "浮沉里闾间，身晦道同违。",
            "弓旌搜俊良，圭衡略无遗。",
            "难偕集雍鹭，宁作曳尾龟。",
            "慈仁盖天性，惠泽施鳏嫠。",
            "倒囷食流冗，死葬病有医。",
            "人今泣遗爱，若见岘首碑。",
            "肯构有材子，修德亦庶几。",
            "高风自兹显，岂病知者希。"
        ],
        "notes": "",
        "id": "a7e80103928cc5a29b7fdd35c346aed5"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "仙杏山",
        "preface": "",
        "paragraphs": [
            "仙人药光明夜烛，种杏碧山如种玉。",
            "春风裂石凤收花，赤颊离离照山谷。",
            "卿云承日作阴润，猛虎守山防采𣃁。",
            "高真筐篚入时贡，拜望通明荐新熟。",
            "珠旒颔首一破颜，气压蟠桃羞若木。",
            "自从移植近星榆，山水无光灵鬼哭。",
            "长松枯倒流液尽，櫂頼牵藤多朴樕。",
            "我思百年访灵异，羽褐虽存言语俗。",
            "本非民土宰官身，欲断人间烟火谷。",
            "行寻幽洞觅丹砂，傥见臞仙骑白鹿。",
            "便应执箒洗仙坛，不用纤纤扫尘竹。"
        ],
        "notes": "",
        "id": "95d11af2adfd37f9648ef52317334b53"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "凤凰台",
        "preface": "",
        "paragraphs": [
            "危台飘尽碧梧花，胜地凄凉属梵家。",
            "凤入紫云招不得，木鱼堂殿下饥鸦。"
        ],
        "notes": "",
        "id": "a19ac65735fe6d1ac020eea38e977b5f"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "过左伯桃羊角哀墓",
        "preface": "",
        "paragraphs": [
            "古交久沦丧，末世尤反复。",
            "谷风歌焚轮，黄鸟譬伐木。",
            "永怀羊与左，重义逾血属。",
            "客行干楚王，冬雪无斗粟。",
            "倾粮活一士，誓不俱死辱。",
            "风云为惨变，鸟兽同踯躅。",
            "角哀哭前途，伯桃槁空谷。",
            "终乘大夫车，千骑下棺椟。",
            "子长何所疑，旧史刊不录。",
            "独行贵苟难，义侠轻杀戮。",
            "虽云匪中制，要可兴薄俗。",
            "荒坟邻万鬼，溘死皆碌碌。",
            "何事荆将军，操戈相窘逐。"
        ],
        "notes": "",
        "id": "05d7312e2eddb78f028c759d88460feb"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "薛侯马",
        "preface": "",
        "paragraphs": [
            "薛侯俊健如生猱，不识中原生土豪。",
            "蛇矛丈八常在手，骆马蕃鞍云锦袍。",
            "往属嫖姚探虎穴，狐鸣萧萧风立发。",
            "短鞯淋血斩将归，夜斲坚冰濡马渴。",
            "中都久住武城坊，屋头养骆如养羊。",
            "枯萁不饱篱壁尽，狭巷怒蹄盆盎伤。",
            "只今栖栖守环堵，五月樵风吹宿莽。",
            "千金夜出酬市儿，客帐昼眠听戏鼓。",
            "边人视死亦寻常，笑里辞家登战场。",
            "铨劳定次屈壮士，两眼荧荧收泪光。",
            "齿坚食肉何曾老，骑马身轻飞一鸟。",
            "焉知不将万人行，横槊秋风贺兰道。"
        ],
        "notes": "",
        "id": "92f9343deafdf3ccfd39f41a9205b07f"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "天赐白",
        "preface": "",
        "paragraphs": [
            "君不见书生镌羌勒兵入，羌来薄城束缚急。",
            "蜡丸飞出辞大家，帐下健儿纷雨泣。",
            "凿沙到石终无水，扰扰万人如渴蚁。",
            "挽𫄠窃出两将军，敌箭随来风掠耳。",
            "道傍神马白雪毛，噤口不嘶深夜逃。",
            "忽闻汉语米脂下，黑雾压城风怒号。",
            "脱身归来对刀笔，短衣射虎朝朝出。",
            "自椎杂宝涂箭创，心折骨惊如昨日。",
            "谷城鲁公天下雄，阴陵一跌兵力穷。",
            "檥舟不渡谢亭长，有何面目归江东。",
            "将军偶生名已弱，铁花暗涩龙文锷。",
            "缟帐肥刍酬马恩，闲望旄头向西落。"
        ],
        "notes": "",
        "id": "7a3a7d3383e1d5f9de377fe16dc0c55b"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "曝日",
        "preface": "",
        "paragraphs": [
            "冬曦如村酿，奇温止须臾。",
            "行行正须此，恋恋忽已无。"
        ],
        "notes": "",
        "id": "3224af794bcb425275dd22bc73bf0d41"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "越台曲",
        "preface": "",
        "paragraphs": [
            "玉颜如花越王女，自小矫痴不歌舞。",
            "嫁作江南国主妃，日日思归泪如雨。",
            "江南江北梅子黄，潮头夜涨秦淮江。",
            "江边雨多地卑湿，旋筑高台匀晓粧。",
            "千艘命载越中土，喜见越人仍越语。",
            "人生脚踏乡土难，无复归心越中去。",
            "高台何易倾，曲池亦复平。",
            "越姬一去向千载，不见此台空有名。"
        ],
        "notes": "",
        "id": "000bb9dbeacbcf96236d781ad610974d"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "芝术歌",
        "preface": "",
        "paragraphs": [
            "华阳之天诸洞府，阿穴便门迷处所。",
            "三君谒帝不知还，帐冷祠空遗鹤羽。",
            "玉津宝气久成腴，灵术神芝时出土。",
            "日精潜烛山自明，人力穷搜神不与。",
            "前年栋挠作新宫，坎坎空岩响斤斧。",
            "君来胎禽舞海雪，君去山云杂川雨。",
            "是生朱草示尘寰，故遣樵青入林莽。",
            "蘗膏紫漆自坚栗，下附天苏蟠石坞。",
            "肉人但恐奇祸作，药笼复忧神物取。",
            "庐陵太守蕴仙风，健骨清姿欲飞举。",
            "阴功除瘼民已悦，灵药引年天亦许。",
            "愿因服饵断膏粱，未让南华养生主。"
        ],
        "notes": "",
        "id": "f73f9c720c5f794d35404ca88aa35651"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "楚平王庙",
        "preface": "",
        "paragraphs": [
            "奸臣乱国纪，伍奢思结缨。",
            "杀贤恐遗种，巢卵同时倾。",
            "健雏脱身去，口血流吴庭。",
            "达士见几微，楚郊忧苦兵。",
            "十年军入郢，势如波卷萍。",
            "贤亡国婴难，王死尸受刑。",
            "将隳七世庙，先坏百里城。",
            "子胥虽捐江，素车驾长鲸。",
            "惊涛寄怒余，遗庙罗千楹。",
            "王祠何其微，破屋风泠泠。",
            "蛰虫陷香案，饥鼠悬灯檠。",
            "淫俗敬魑魅，何人顾威灵。",
            "臣冤不雠主，况乃锄丘茔。",
            "报应苦不直，吾将问冥冥。"
        ],
        "notes": "",
        "id": "29e01341f6593c381060dfa3860dfe62"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "竹城",
        "preface": "",
        "paragraphs": [
            "竹城何檀栾，属翠分雉堞。",
            "王封尽四堑，同有岁寒节。"
        ],
        "notes": "",
        "id": "5ef8d90797777442537ea5ea335e6182"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "谩成  其一",
        "preface": "",
        "paragraphs": [
            "举头万籁号，弹指万籁寂。",
            "欲寻所归方，变灭了无迹。",
            "古今何足云，浩劫同一息。",
            "曾闻不迁义，贞定非木石。",
            "至乐谅难名，所恨罗縠隔。"
        ],
        "notes": "",
        "id": "3cd8a1a7846e74b45dda9396c75109bd"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "谩成  其二",
        "preface": "",
        "paragraphs": [
            "河声连底卷黄沙，回首方惊去国赊。",
            "唯有客情无尽处，暗随春水涨桃花。"
        ],
        "notes": "",
        "id": "a3e5184367b144c00cc77fa2c167c45c"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "无题",
        "preface": "",
        "paragraphs": [
            "石濑光洄洄，沙步平侹侹。",
            "枫林名一社，舂汲共寒影。",
            "藩篱曲相通，窈窕花竹静。",
            "兹焉自足乐，未觉丘园迥。",
            "令尹虽无恩，黠吏幸先屏。",
            "唯当谨时候，田庐日三省。",
            "骄儿休马足，高廪付牛领。",
            "无人横催租，烹鲜会同井。"
        ],
        "notes": "",
        "id": "5b6e8db9e565f135f3c714e6e43cd438"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "谩书  其一",
        "preface": "",
        "paragraphs": [
            "窗影蝇飞见，帘花日照成。",
            "汗余胡粉薄，香度越罗轻。",
            "书叶蚕头密，调笙凤咮鸣。",
            "情来愁不语，极目雁南征。"
        ],
        "notes": "",
        "id": "d27048f9f8373fe626032f8d5cca9125"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "谩书  其二",
        "preface": "",
        "paragraphs": [
            "旧识回文谱，新谐远调讴。",
            "望归朝对镜，合饮夜藏钩。",
            "融蜡粘花蔕，烧檀暖麝油。",
            "双眉谁与画，张敞自风流。"
        ],
        "notes": "",
        "id": "4ee8e927124c31e139ce10abc8d5635e"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "谩书  其三",
        "preface": "",
        "paragraphs": [
            "丽日烘帘幔影斜，酒余春思托韶华。",
            "高楼不隔东南望，苦雾游云莫谩遮。"
        ],
        "notes": "",
        "id": "2df9c883207bea88b9e75f8154218d2f"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "偶成",
        "preface": "",
        "paragraphs": [
            "窗风猎猎举绡衣，睡美唯应枕簟知。",
            "忽有黄鹂深树语，宛如春尽绿阴时。"
        ],
        "notes": "",
        "id": "86ecaa13a0cc04759d4cd67fa01296bb"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "天启惠酥  其一",
        "preface": "",
        "paragraphs": [
            "金城良牸不当车，特为人间作好酥。",
            "余湩尚供肥犊子，小匳先入太官厨。",
            "邺中鹿尾空名目，吴地莼羹谩僻迂。",
            "欲比君家好兄弟，不知谁可作醍醐。"
        ],
        "notes": "",
        "id": "ebad4e29acd16a88b8835cf3b1798cb5"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "天启惠酥  其二",
        "preface": "",
        "paragraphs": [
            "浅黄拂拂小鹅雏，色好从来说雍酥。",
            "花草偏宜女儿手，缄封枉入野人厨。",
            "细涂麦餠珍无敌，杂炼猪肪术最迂。",
            "脔肉便知全鼎味，它时不用识醍醐。"
        ],
        "notes": "",
        "id": "5cc4fd63a427fd1ddfadb0ec1b63a9c5"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "天启惠酥  其三",
        "preface": "",
        "paragraphs": [
            "南朝珍馔一时无，尚见休文谢北酥。",
            "陶罋解汤香出屋，铜铛掠面乳供厨。",
            "中都价重无钱买，京兆书迟怪路迂。",
            "闻道加餐最肥泽，异时烦与致醍醐。"
        ],
        "notes": "",
        "id": "d9447d0dd023521b74c631a06232d4c0"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "天启惠酥  其四",
        "preface": "",
        "paragraphs": [
            "高阳太守有遗书，亲教齐民炼玉酥。",
            "欲出浮膏先卧酪，为防馋鼠更薰厨。",
            "绝知意重分余弃，渐见诗多入怪迂。",
            "犹恐伧人笑风土，预从贝叶检醍醐。"
        ],
        "notes": "",
        "id": "cd8768742c953b85ee11c1d7754961ed"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "下帷斋",
        "preface": "",
        "paragraphs": [
            "官事如拔毛，小稀还复稠。",
            "一鼠未易尽，况欲秃九牛。",
            "唯应理签轴，偷暇寻孔周。",
            "维南有颓构，畴昔宾射侯。",
            "扶倾与丹雘，外好中实不。",
            "弦歌废决拾，休王良有由。",
            "书生本不武，谁言负薪忧。",
            "古云不执弓，防患术已媮。",
            "诗书主六艺，中有捍敌谋。",
            "至胜不刃血，吾将执其柔。",
            "当有中的士，为辨劣与优。"
        ],
        "notes": "",
        "id": "22aea7c4c5bcb4ae12cf88907a98124d"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "楚村道中  其一",
        "preface": "",
        "paragraphs": [
            "林栖野啄散鸦群，极目风霾乱日曛。",
            "短麦离离干忆雨，远峰黯黯细输云。",
            "愁逢杂路寻车辙，頼有高林出酒巾。",
            "辄得问津凡父老，不应看客废锄耘。"
        ],
        "notes": "",
        "id": "50b9436e81bb90046f0a83eb07680b92"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "楚村道中  其二",
        "preface": "",
        "paragraphs": [
            "族云行太虚，布置初狼籍。",
            "弥缝天四维，俄顷同一色。",
            "雨形如别泪，含恶未忍滴。",
            "泥涂颇翻车，行者自朝夕。",
            "中央成白道，袅袅踏蛇脊。",
            "潺湲冒田水，去作涧底碧。",
            "高林荫清快，渴乌时一掷。",
            "晚休张庄聚，泾草蒙古驿。",
            "往时解鞍地，醉墨栖坏壁。",
            "孤星探先出，天镜小摩拭。",
            "比邻忽喧呼，夜磔鲁津伯。",
            "梦归萱草堂，再拜悲喜剧。",
            "问言劳如何，嗟我子行役。",
            "平明看屋霤，两鹊声啧啧。",
            "果逢南使还，冯寄好消息。",
            "谁秣百里驹，肯税不论直。"
        ],
        "notes": "",
        "id": "ff0a846a68696173c502ae5e842d8590"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "怀隠堂",
        "preface": "",
        "paragraphs": [
            "昔贤抱奇识，阅世犹鼠肝。",
            "深颦畏轩冕，自谓山林宽。",
            "至今仰高躅，凛若冰雪寒。",
            "我侯坐少孤，久著聚鹖冠。",
            "辛勤取微鷃，屡费黄金丸。",
            "归来长太息，依旧一瓢箪。",
            "偶逢隠者谷，爱此高巑岏。",
            "结庐面绝壁，所幸一枝安。",
            "侯今未全老，每据伏波鞍。",
            "曷不持长缨，取虏报县官。",
            "功名事不磨，未可乐丘墦。",
            "嗟我如鹪鹩，尽室寄苇萑。",
            "谋居转幽邃，欲把严陵竿。",
            "归乏环堵室，始觉生理难。",
            "因侯有华构，弥起百忧端。"
        ],
        "notes": "",
        "id": "f945fd46ca5f3a6bac8768c2b6cf2c0f"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "夙兴",
        "preface": "",
        "paragraphs": [
            "曈曈海底日，赤辉射东方。",
            "先驱敛群翳，微露不成霜。",
            "早寤厌床笫，起步东西厢。",
            "引手视掌纹，黯黯未可祥。",
            "念此阅人传，三年得跧藏。",
            "弛担曾几时，兹焉忽腾装。",
            "问今何所之，意行本无乡。",
            "晨钟神惨悲，夜鼓思飞扬。",
            "与俗同一科，何异犬与羊。",
            "平明催放钥，利害纷相攘。",
            "颠倒走群愚，岂但渠可伤。"
        ],
        "notes": "",
        "id": "b48a6b877cb1994a76bc1d3fc3dccc32"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "开元夜游图",
        "preface": "",
        "paragraphs": [
            "潞州别驾年十八，弯弓射鹿无虚发。",
            "真龙绝水鱼鼈散，参军后骑凫鸥没。",
            "咸原瑞气映壶关，城南书生知阿瞒。",
            "解鞍下马日向夕，炙馿行酒天为欢。",
            "坐上何人识天意，𢬍帽破靴朝邑尉。",
            "旄头夜转紫垣开，太白光芒黄钺利。",
            "万骑齐呼左右分，将军夜披玄武门。",
            "鏖兵三窟尽妖党，问寝五门朝至尊。",
            "羽林萧萧参旗折，太极瑶光浄烟雪。",
            "杀身志在攀龙鳞，唾手成功探虎穴。",
            "麾下且侯李与王，轻形玉带持箙房。",
            "晋文赏功从悉录，汉光道旧情无忘。",
            "与宴宫中张秘戏，复道晴楼过李骑。",
            "连催羯鼓汝阳来，一抹鲲弦薛王醉。",
            "玉阶凄凄微有霜，天鸡唤仗参差光。",
            "宜春列炬散行马，长乐疏钟严晓妆。",
            "清丝急管欢未毕，瑶池八马西南出。",
            "扪参历井行道难，失水回风永相失。",
            "君不见当时韦杜间，呼鹰走狗去不还。",
            "坐间年少莫大语，临淄郡王天子父。"
        ],
        "notes": "",
        "id": "ec26e0d68ba925cf9ffb12c1e3696489"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "远游",
        "preface": "",
        "paragraphs": [
            "淮西渡两桨，江左随一鸥。",
            "苦嗟波涛窄，所至胶吾舟。",
            "借问舟中人，流转何时休。",
            "帆高风色利，欲止不自由。",
            "传闻弱水外，鼎立三神丘。",
            "鼓枻未可到，载行有潜虬。",
            "扶桑睹浴日，阳精热东流。",
            "万族呈秘怪，九土皆飘浮。",
            "送者安在哉，吾往不可求。",
            "岂比鸱夷子，并湖名远游。"
        ],
        "notes": "",
        "id": "5b841dc696550e9e4aee2a7115e92081"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "晚憩杜桥馆",
        "preface": "",
        "paragraphs": [
            "寒茅愔愔鸡啄场，儿啼索衣天陨霜。",
            "密林渐放山色入，枫枯振槁声琅琅。",
            "清浆白羽弃已久，黄菊紫萸看欲香。",
            "岁行及此去愈疾，若决积水难隄防。",
            "嗟予齿发非故物，念此内热如涫汤。",
            "愿见唐朝吕墨客，膝行问道求神方。",
            "斋心千日百事毕，消我颔雪还韶光。",
            "岂饶蒿目忧世事，黄金绾腰埋土囊。"
        ],
        "notes": "",
        "id": "bab6c2695e554eb5a621c4157b27ed86"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "游定夫见过晡饭既去烛下目昏不能阅书感而赋之",
        "preface": "",
        "paragraphs": [
            "烟草里门秋，暮气幽人宅。",
            "遥知金轮升，户牖粲虚白。",
            "风驱云将来，市声落几格。",
            "连曹属解鞚，一饭已扫迹。",
            "余膻未洁鼎，傲鼠已出额。",
            "铜英洗病眼，乌舄畏断册。",
            "已为儿辈翁，兹事岂不迫。",
            "昔见羡门生，童子身三尺。",
            "捐家问道要，颛声不好剧。",
            "颇观鸟迹书，保气如保璧。",
            "贪饵投祸罗，煎丝废前绩。",
            "上惭玄元教，溘死有余责。",
            "浊镜在两眸，看朱忽成碧。",
            "当时方瞳叟，变灭云雾隔。",
            "肝劳忧久痼，瞑坐救昏幕。",
            "尚须文字间，侵尽百年客。",
            "非图瞩秋毫，所要分菽麦。"
        ],
        "notes": "",
        "id": "53deedb9d6cde717e3f714751020d439"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "元夕",
        "preface": "",
        "paragraphs": [
            "翠华临阙巷无人，曼衍鱼龙触眼新。",
            "羽蝶低昂万人醉，木山彩错九城春。",
            "闲坊厌听粻䊗鼓，晓漏犹飞𫐆辘尘。",
            "谁解招邀狂处士，掺挝惊倒坐中宾。"
        ],
        "notes": "",
        "id": "9c9b53f725eb5b8cdf73c55109a632a6"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "寿宋守  其一",
        "preface": "",
        "paragraphs": [
            "康鼎谈经世少双，一时文物动虞庠。",
            "江湖虽隔金闺籍，衣袖仍间玉案香。",
            "墨客几年陪画隼，板舆平日到萱堂。",
            "时清身健堪行乐，未见荆榛尤凤凰。"
        ],
        "notes": "",
        "id": "35f245e119a430dfee6b5667d46a0efc"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "寿宋守  其二",
        "preface": "",
        "paragraphs": [
            "珥笔曾趋殿两间，冰姿清彻照朝班。",
            "民讴在处思廉范，谏疏何人忆贾山。",
            "竹简繙经秋闭阁，玉棋欢客夜留关。",
            "直须剩饮邦人寿，天上如今欲赐环。"
        ],
        "notes": "",
        "id": "65fb4ab62da5a0542661900bca8fa8ac"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "寿陈运干",
        "preface": "",
        "paragraphs": [
            "节过中和日有三，台星一点下江南。",
            "因仍睿算疏恩宠，多少春风在笑谈。",
            "颂祝椒花随以栢，恩袍欺草绿于蓝。",
            "儿孙更祝无穷寿，齐指庄椿愿与参。"
        ],
        "notes": "",
        "id": "de37a6b04858926484ea80f791bb34e9"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "宿灵仙观",
        "preface": "",
        "paragraphs": [
            "灵宫耽耽虎守谷，羽褐出山邀客宿。",
            "稽首中茅司命君，四叶秉符调玉烛。",
            "鸣金击石天相闻，游飙倒影声磷磷。",
            "戏上云崖撼琼树，脱叶出溪惊世人。"
        ],
        "notes": "",
        "id": "dfea6b43c070d38d7a5ecf0f247bf840"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "次韵周朝宗六月十日泛湖  其一",
        "preface": "",
        "paragraphs": [
            "霖潦合支流，洲浦迷片段。",
            "两桨入菰蒲，凫鸥欻惊散。",
            "疏林直炊烟，落日斜酒幔。",
            "王事得淹留，公私各相半。"
        ],
        "notes": "",
        "id": "45f350678395f5c1412d15041cb12190"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "次韵周朝宗六月十日泛湖  其二",
        "preface": "",
        "paragraphs": [
            "风舟挽犹迟，兀若乘款段。",
            "深行蛟龙国，飐荡光炯散。",
            "洲凉扇荷箑，山晚垂云幔。",
            "眷言江海期，百年行欲半。"
        ],
        "notes": "",
        "id": "8fcca2d50c3b786f2d76770034e49187"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "次韵周朝宗六月十日泛湖  其三",
        "preface": "",
        "paragraphs": [
            "沟塍绕湖干，琐细分顷段。",
            "湖洄晚渔集，山静村樵散。",
            "冲风偃萑菼，猎猎如卷幔。",
            "何当饮清光，乘月行夜半。"
        ],
        "notes": "",
        "id": "bd79a930fa30a34400154ca867977d5e"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "次韵周朝宗六月十日泛湖  其四",
        "preface": "",
        "paragraphs": [
            "维舟瞰层波，未忍分练段。",
            "人间好风味，鱼鸟同聚散。",
            "儒生长窘束，书灯守幽幔。",
            "逐乐嗟已迟，蚤还犹及半。"
        ],
        "notes": "",
        "id": "73d0b0edfc1ab1743d265afa66869ba3"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "次韵周朝宗六月十日泛湖  其五",
        "preface": "",
        "paragraphs": [
            "君才切玉刀，一举成两段。",
            "我如抟沙砾，放手辄星散。",
            "传闻紫贝阙，薜荔充帷幔。",
            "楚吟尚多亡，君诗补其半。"
        ],
        "notes": "",
        "id": "53f0d80711ae61e5c071ce5f792b188f"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "二月十四日至越州置酒泛湖欲往诸刹风作不能前",
        "preface": "",
        "paragraphs": [
            "青山定厌俗人游，萝帐云屏到即收。",
            "更欲凌波访幽刹，疾风已戒早回舟。"
        ],
        "notes": "",
        "id": "1cdfee79457cca72fb668c6b7bf2c77d"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "句  其一",
        "preface": "",
        "paragraphs": [
            "化行禹贡山川外，人在周公礼乐中。"
        ],
        "notes": "",
        "id": "5d9e6096c541cfaba67f49a4d22a5be2"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "句  其二",
        "preface": "",
        "paragraphs": [
            "明朝春仗当行乐，刻燕催花掷万金。"
        ],
        "notes": "",
        "id": "03369489c9b84fd0fa7b7cf4cb2929ba"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "句  其三",
        "preface": "",
        "paragraphs": [
            "夹辇司花百士人，绣楣琼璧写宜春。"
        ],
        "notes": "",
        "id": "b4ea251226a5cbcb8a607272f965fd71"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "句  其四",
        "preface": "",
        "paragraphs": [
            "裁幡小废藏钩戏，生菜仍□宿岁□。"
        ],
        "notes": "",
        "id": "156a480e00e15e59cfe2ec8f96595e54"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "句  其五",
        "preface": "",
        "paragraphs": [
            "对花今日柰天涯。"
        ],
        "notes": "",
        "id": "59e4f006e41100c11c0d1459c7c42f27"
    },
    {
        "author": "周邦彦",
        "dynasty": "宋",
        "type": "诗",
        "rhythmic": "",
        "title": "句  其六",
        "preface": "",
        "paragraphs": [
            "人从生处乐，谁向死前休。"
        ],
        "notes": "",
        "id": "b24dd79329e466234295eb4a66344ff6"
    },
    {
        "author": "周邦彦",
        "dynasty": "宋",
        "type": "词",
        "rhythmic": "一剪梅・一翦梅",
        "title": "",
        "preface": "",
        "paragraphs": [
            "一剪梅花万样娇。",
            "斜插梅枝，略点眉梢。",
            "轻盈微笑舞低回，何事尊前拍误招。",
            "夜渐寒深酒渐消。",
            "袖里时闻玉钏敲。",
            "城头谁恁促残更，银漏何如，且慢明朝。"
        ],
        "notes": "",
        "id": "390994eb3c617d767036452654110198"
    },
    {
        "author": "周邦彦",
        "dynasty": "宋",
        "type": "词",
        "rhythmic": "一寸金",
        "title": "",
        "preface": "",
        "paragraphs": [
            "州夹苍崖，下枕江山是城郭。",
            "望海霞接日，红翻水面，晴风吹草，青摇山脚。",
            "波暖凫鷖作。",
            "沙痕退、夜潮正落。",
            "疏林外、一点炊烟，渡口参差正寥廓。",
            "自叹劳生，经年何事，京华信漂泊。",
            "念渚蒲汀柳，空归闲梦，风轮雨楫，终辜前约。",
            "情景牵心眼，流连处、利名易薄。",
            "回头谢、冶叶倡条，便入渔钓乐。"
        ],
        "notes": "",
        "id": "4055793061d04820b121a474db6ef3fd"
    },
    {
        "author": "周邦彦",
        "dynasty": "宋",
        "type": "词",
        "rhythmic": "一落索",
        "title": "",
        "preface": "",
        "paragraphs": [
            "杜宇思归声苦。",
            "和春催去。",
            "倚阑一霎酒旗风，任扑面、桃花雨。",
            "目断陇云江树。",
            "难逢尺素。",
            "落霞隐隐日平西，料想是、分携处。"
        ],
        "notes": "",
        "id": "278dc2bab9aa269a322e80e9b19688d1"
    },
    {
        "author": "周邦彦",
        "dynasty": "宋",
        "type": "词",
        "rhythmic": "一落索",
        "title": "",
        "preface": "",
        "paragraphs": [
            "眉共春山争秀。",
            "可怜长皱。",
            "莫将清泪湿花枝，恐花也、如人瘦。",
            "清润玉箫闲久。",
            "知音稀有。",
            "欲知日日倚阑愁，但问取、亭前柳。"
        ],
        "notes": "",
        "id": "827254bd19be32cff2c7ba9753c8dfc1"
    },
    {
        "author": "周邦彦",
        "dynasty": "宋",
        "type": "词",
        "rhythmic": "丁香结",
        "title": "",
        "preface": "",
        "paragraphs": [
            "苍藓沿阶，冷萤粘屋，庭树望秋先陨。",
            "渐雨凄风迅。",
            "澹暮色，倍觉园林清润。",
            "汉姬纨扇在，重吟玩、弃掷未忍。",
            "登山临水，此恨自古，销磨不尽。",
            "牵引。",
            "记试酒归时，映月同看雁阵。",
            "宝幄香缨，熏炉象尺，夜寒灯晕。",
            "谁念留滞故国，旧事劳方寸。",
            "唯丹青相伴，那更尘昏蠹损。"
        ],
        "notes": "",
        "id": "63f182ecc23e27da37577adeb0ab7fe3"
    },
    {
        "author": "周邦彦",
        "dynasty": "宋",
        "type": "词",
        "rhythmic": "万里春",
        "title": "",
        "preface": "",
        "paragraphs": [
            "千红万翠。",
            "簇定清明天气。",
            "为怜他、种种清香，好难为不醉。",
            "我爱深如你。",
            "我心在、个人心里。",
            "便相看、老却春风，莫无些欢意。"
        ],
        "notes": "",
        "id": "ec4c2c9eb0d438f5cf636909b3a84317"
    },
    {
        "author": "周邦彦",
        "dynasty": "宋",
        "type": "词",
        "rhythmic": "三部乐",
        "title": "",
        "preface": "",
        "paragraphs": [
            "浮玉飞琼，向邃馆静轩，倍增清绝。",
            "夜窗垂练，何用交光明月。",
            "近闻道、官阁多梅，趁暗香未远，冻蕊初发。",
            "倩谁摘取，寄赠情人桃叶。",
            "回文近传锦字，道为君瘦损，是人都说。",
            "祆知染红著手，胶梳粘发。",
            "转思量、镇长堕睫。",
            "都只为、情深意切。",
            "欲报消息，无一句、堪愈愁结。"
        ],
        "notes": "",
        "id": "d15fbe97c79f48cf76d67543ceb2bd6e"
    },
    {
        "author": "周邦彦",
        "dynasty": "宋",
        "type": "词",
        "rhythmic": "丑奴儿・采桑子",
        "title": "",
        "preface": "",
        "paragraphs": [
            "香梅开后风传信，绣户先知。",
            "雾湿罗衣。",
            "冷艳须攀最远枝。",
            "高歌羌管吹遥夜，看即分披。",
            "已恨来迟。",
            "不见娉婷带雪时。"
        ],
        "notes": "",
        "id": "8ed777cfed2c9a8ecadf013d77dda0b0"
    },
    {
        "author": "周邦彦",
        "dynasty": "宋",
        "type": "词",
        "rhythmic": "丑奴儿・采桑子",
        "title": "",
        "preface": "",
        "paragraphs": [
            "南枝度腊开全少，疏影当轩。",
            "一种宜寒。",
            "自共清蟾别有缘。",
            "江南风味依然在，玉貌韶颜。",
            "今夜凭阑。",
            "不似钗头子细看。"
        ],
        "notes": "",
        "id": "987886cabac13678ad4d6cda70ecf9eb"
    },
    {
        "author": "周邦彦",
        "dynasty": "宋",
        "type": "词",
        "rhythmic": "丑奴儿・采桑子",
        "title": "",
        "preface": "",
        "paragraphs": [
            "肌肤绰约真仙子，来伴冰霜。",
            "洗尽铅黄。",
            "素面初无一点妆。",
            "寻花不用持银烛，暗里闻香。",
            "零落池塘。",
            "分付馀妍与寿阳。"
        ],
        "notes": "",
        "id": "6c1b183acae009b2ca6c20a8fc92e10b"
    },
    {
        "author": "周邦彦",
        "dynasty": "宋",
        "type": "词",
        "rhythmic": "丹凤吟",
        "title": "",
        "preface": "",
        "paragraphs": [
            "迤逦春光无赖，翠藻翻池，黄蜂游阁。",
            "朝来风暴，飞絮乱投帘幕。",
            "生憎暮景，倚墙临岸，杏靥夭斜，榆钱轻薄。",
            "昼永惟思傍枕，睡起无憀，残照犹在亭角。",
            "况是别离气味，坐来但觉心绪恶。",
            "痛引浇愁酒，奈愁浓如酒，无计消铄。",
            "那堪昏暝，簌簌半檐花落。",
            "弄粉调朱柔素手，问何时重握。",
            "此时此意，长怕人道著。"
        ],
        "notes": "",
        "id": "d42164cae87bff0d23edb8b926473ec7"
    },
    {
        "author": "周邦彦",
        "dynasty": "宋",
        "type": "词",
        "rhythmic": "伤情怨・清商怨",
        "title": "",
        "preface": "",
        "paragraphs": [
            "枝头风势渐小。",
            "看暮鸦飞了。",
            "又是黄昏，闭门收返照。",
            "江南人去路缈。",
            "信未通、愁已先到。",
            "怕见孤灯，霜寒催睡早。"
        ],
        "notes": "",
        "id": "67a4e84d94e699338c3e21601d0600a7"
    },
    {
        "author": "周邦彦",
        "dynasty": "宋",
        "type": "词",
        "rhythmic": "侧犯",
        "title": "",
        "preface": "",
        "paragraphs": [
            "暮霞霁雨，小莲出水红妆靓。",
            "风定。",
            "看步袜江妃照明镜。",
            "飞萤度暗草，秉烛游花径。",
            "人静。",
            "携艳质、追凉就槐影。",
            "金环皓腕，雪藕清泉莹。",
            "谁念省。",
            "满身香、犹是旧荀令。",
            "见说胡姬，酒垆寂静。",
            "烟锁漠漠，藻池苔井。"
        ],
        "notes": "",
        "id": "a1d4dfdf620eb2948c85bebc9ddb436b"
    },
    {
        "author": "周邦彦",
        "dynasty": "宋",
        "type": "词",
        "rhythmic": "倒犯",
        "title": "",
        "preface": "",
        "paragraphs": [
            "霁景、对霜蟾乍升，素烟如扫。",
            "千林夜缟。",
            "徘徊处、渐移深窈。",
            "何人正弄，孤影蹁跹，西窗悄。",
            "冒霜冷貂裘，玉斝邀云表。",
            "共寒光、饮清醥。",
            "淮左旧游，记送行人，归来山路窵。",
            "驻马望素魄，印遥碧、金枢小。",
            "爱秀色、初娟好。",
            "念漂浮、绵绵思远道。",
            "料异日宵征，必定还相照。",
            "奈何人自衰老。"
        ],
        "notes": "",
        "id": "e87bc9e3d078c4b18fc65d6591aef11e"
    },
    {
        "author": "周邦彦",
        "dynasty": "宋",
        "type": "词",
        "rhythmic": "六丑",
        "title": "",
        "preface": "",
        "paragraphs": [
            "正单衣试酒，恨客里、光阴虚掷。",
            "愿春暂留，春归如过翼。",
            "一去无迹。",
            "为问花何在，夜来风雨，葬楚宫倾国。",
            "钗钿堕处遗香泽。",
            "乱点桃蹊，轻翻柳陌。",
            "多情为谁追惜。",
            "但蜂媒蝶使，时叩窗隔。",
            "东园岑寂。",
            "渐蒙笼暗碧。",
            "静绕珍丛底，成叹息。",
            "长条故惹行客。",
            "似牵衣待话，别情无极。",
            "残英小、强簪巾帻。",
            "终不似一朵，钗头颤袅，向人敧侧。",
            "漂流处、莫趁潮汐。",
            "恐断红、尚有相思字，何由见得。"
        ],
        "notes": "",
        "id": "20caea17b0a1a6e26b14eac825b25ba8"
    },
    {
        "author": "周邦彦",
        "dynasty": "宋",
        "type": "词",
        "rhythmic": "六么令",
        "title": "",
        "preface": "",
        "paragraphs": [
            "快风收雨，亭馆清残燠。",
            "池光静横秋影，岸柳如新沐。",
            "闻道宜城酒美，昨日新醅熟。",
            "轻镳相逐。",
            "冲泥策马，来折东篱半开菊。",
            "华堂花艳对列，一一惊郎目。",
            "歌韵巧共泉声，间杂琮琤玉。",
            "惆怅周郎已老，莫唱当时曲。",
            "幽欢难卜。",
            "明年谁健，更把茱萸再三嘱。"
        ],
        "notes": "",
        "id": "3790bf6540cccb77caf0ddd88dca9cc4"
    },
    {
        "author": "周邦彦",
        "dynasty": "宋",
        "type": "词",
        "rhythmic": "兰陵王",
        "title": "",
        "preface": "",
        "paragraphs": [
            "柳阴直。",
            "烟里丝丝弄碧。",
            "隋堤上、曾见几番，拂水飘绵送行色。",
            "登临望故国。",
            "谁识。",
            "京华倦客。",
            "长亭路，年去岁来，应折柔条过千尺。",
            "闲寻旧踪迹。",
            "又酒趁哀弦，灯照离席。",
            "梨花榆火催寒食。",
            "愁一箭风快，半篙波暖，回头迢递便数驿。",
            "望人在天北。",
            "凄恻。",
            "恨堆积。",
            "渐别浦萦回，津堠岑寂。",
            "斜阳冉冉春无极。",
            "念月榭携手，露桥闻笛。",
            "沈思前事，似梦里，泪暗滴。"
        ],
        "notes": "",
        "id": "498c9a2ff602051bc55b4a8507a09c8e"
    },
    {
        "author": "周邦彦",
        "dynasty": "宋",
        "type": "词",
        "rhythmic": "关河令・清商怨",
        "title": "",
        "preface": "",
        "paragraphs": [
            "秋阴时晴向暝，变一庭凄冷。",
            "伫听寒声，云深无雁影。",
            "更深人去寂静。",
            "但照壁、孤灯相映。",
            "酒已都醒，如何消夜永。"
        ],
        "notes": "",
        "id": "b3dbfb3bee40e4b50a2eaf4cca914c6a"
    },
    {
        "author": "周邦彦",
        "dynasty": "宋",
        "type": "词",
        "rhythmic": "减字木兰花",
        "title": "",
        "preface": "",
        "paragraphs": [
            "风鬟雾鬓。",
            "便觉蓬莱三岛近。",
            "水秀山明。",
            "缥缈仙姿画不成。",
            "广寒丹桂。",
            "岂是夭桃尘俗世。",
            "只恐乘风。",
            "飞上琼楼玉宇中。"
        ],
        "notes": "",
        "id": "d6055ddeafe535c4791c7561653cb3a1"
    },
    {
        "author": "周邦彦",
        "dynasty": "宋",
        "type": "词",
        "rhythmic": "凤来朝",
        "title": "",
        "preface": "",
        "paragraphs": [
            "逗晓看娇面。",
            "小窗深、弄明未遍。",
            "爱残朱宿粉云鬟乱。",
            "最好是、帐中见。",
            "说梦双蛾微敛。",
            "锦衾温、酒香未断。",
            "待起难舍拚。",
            "任日炙、画栏暖。"
        ],
        "notes": "",
        "id": "bc6f50393e66f68f6d4cd61f88ed86fd"
    },
    {
        "author": "周邦彦",
        "dynasty": "宋",
        "type": "词",
        "rhythmic": "华胥引",
        "title": "",
        "preface": "",
        "paragraphs": [
            "川原澄映，烟月冥濛，去舟如叶。",
            "岸足沙平，蒲根水冷留雁唼。",
            "别有孤角吟秋，对晓风呜轧。",
            "红日三竿，醉头扶起还怯。",
            "离思相萦，渐看看、鬓丝堪镊。",
            "舞衫歌扇，何人轻怜细阅。",
            "点检从前恩爱，但凤笺盈箧，愁剪灯花，夜来和泪双叠。"
        ],
        "notes": "",
        "id": "9b49048185ff2f566cc4f60c41ae0b32"
    },
    {
        "author": "周邦彦",
        "dynasty": "宋",
        "type": "词",
        "rhythmic": "南乡子",
        "title": "",
        "preface": "",
        "paragraphs": [
            "轻软舞时腰。",
            "初学吹笙苦未调。",
            "谁遣有情知事早，相撩。",
            "暗举罗巾远见招。",
            "痴呆一团娇。",
            "自折长条拨燕巢。",
            "不道有人潜看著，从教。",
            "掉下鬟心与凤翘。"
        ],
        "notes": "",
        "id": "02401a66c4837f17b4d1e77b6d9d0fc0"
    },
    {
        "author": "周邦彦",
        "dynasty": "宋",
        "type": "词",
        "rhythmic": "南乡子",
        "title": "",
        "preface": "",
        "paragraphs": [
            "户外井桐飘。",
            "淡月疏影共寂寥。",
            "恐怕霜寒初索被，中宵。",
            "已觉秋声引雁高。",
            "罗带束纤腰。",
            "自剪灯花试彩毫。",
            "收起一封江北信，明朝。",
            "为问江头早晚潮。"
        ],
        "notes": "",
        "id": "6aaf25cac484dc6400c4e6f7561fcc07"
    },
    {
        "author": "周邦彦",
        "dynasty": "宋",
        "type": "词",
        "rhythmic": "南乡子",
        "title": "",
        "preface": "",
        "paragraphs": [
            "寒夜梦初醒。",
            "行尽江南万里程。",
            "早是愁来无会处，时听。",
            "败叶相传细雨声。",
            "书信也无凭。",
            "万事由他别后情。",
            "谁信归来须及早，长亭。",
            "短帽轻衫走马迎。"
        ],
        "notes": "",
        "id": "321e7f9211f8b4bc64a7bd56e355ff79"
    },
    {
        "author": "周邦彦",
        "dynasty": "宋",
        "type": "词",
        "rhythmic": "南乡子",
        "title": "",
        "preface": "",
        "paragraphs": [
            "秋气绕城闉。",
            "暮角寒鸦未掩门。",
            "记得佳人冲雨别，吟分。",
            "别绪多於雨后云。",
            "小棹碧溪津。",
            "恰似江南第一春。",
            "应是采莲闲伴侣，相寻。",
            "收取莲心与旧人。"
        ],
        "notes": "",
        "id": "d98f55ced80268776b63d2ad30e48815"
    },
    {
        "author": "周邦彦",
        "dynasty": "宋",
        "type": "词",
        "rhythmic": "南乡子",
        "title": "",
        "preface": "",
        "paragraphs": [
            "晨色动妆楼。",
            "短烛荧荧悄未收。",
            "自在开帘风不定，飕飕。",
            "池面冰澌趁水流。",
            "早起怯梳头。",
            "欲绾云鬟又却休。",
            "不会沈吟思底事，凝眸。",
            "两点春山满镜愁。"
        ],
        "notes": "",
        "id": "4f8f84ff477b9748d3cecd854fe7df37"
    },
    {
        "author": "周邦彦",
        "dynasty": "宋",
        "type": "词",
        "rhythmic": "南柯子・南歌子",
        "title": "",
        "preface": "",
        "paragraphs": [
            "腻颈凝酥白，轻衫淡粉红。",
            "碧油凉气透帘栊。",
            "指点庭花低映，云母屏风。",
            "恨逐瑶琴写，书劳玉指封。",
            "等闲赢得瘦仪容。",
            "何事不教云雨，略下巫峰。"
        ],
        "notes": "",
        "id": "ed017da6c6166add4cac4a2d4af835ec"
    },
    {
        "author": "周邦彦",
        "dynasty": "宋",
        "type": "词",
        "rhythmic": "南柯子・南歌子",
        "title": "",
        "preface": "",
        "paragraphs": [
            "宝合分时果，金盘弄赐冰。",
            "晓来阶下按新声。",
            "恰有一方明月、可中庭。",
            "露下天如水，风来夜气清。",
            "娇羞不肯傍人行。",
            "扬下扇儿拍手、引流萤。"
        ],
        "notes": "",
        "id": "9bfd6c7da7b4072e50fee6da4612e425"
    },
    {
        "author": "周邦彦",
        "dynasty": "宋",
        "type": "词",
        "rhythmic": "南浦",
        "title": "",
        "preface": "",
        "paragraphs": [
            "浅带一帆风，向晚来、扁舟稳下南浦。",
            "迢递阻潇湘，衡皋迥，斜舣蕙兰汀渚。",
            "危樯影里，断云点点遥天暮。",
            "菡萏里风，偷送清香，时时微度。",
            "吾家旧有簪缨，甚顿作天涯，经岁羁旅。",
            "羌管怎知情，烟波上，黄昏万斛愁绪。",
            "无言对月，皓彩千里人何处。",
            "恨无凤翼身，只待而今，飞将归去。"
        ],
        "notes": "",
        "id": "279a263e69d7cc78ad95bc86bd88fb33"
    },
    {
        "author": "周邦彦",
        "dynasty": "宋",
        "type": "词",
        "rhythmic": "双头莲",
        "title": "",
        "preface": "",
        "paragraphs": [
            "一抹残霞，几行新雁，天染云断，红迷阵影，隐约望中，点破晚空澄碧。",
            "助秋色。",
            "门掩西风，桥横斜照，青翼未来，浓尘自起，咫尺凤帏，合有人相识。",
            "叹乖隔。",
            "知甚时恣与，同携欢适。",
            "度曲传觞，并鞯飞辔，绮陌画堂连夕。",
            "楼头千里，帐底三更，尽堪泪滴。",
            "怎生向，无聊但只听消息。"
        ],
        "notes": "",
        "id": "243a13c7f736b952cb779b0e9b0b268f"
    },
    {
        "author": "周邦彦",
        "dynasty": "宋",
        "type": "词",
        "rhythmic": "品令",
        "title": "",
        "preface": "",
        "paragraphs": [
            "夜阑人静。",
            "月痕寄、梅梢疏影。",
            "帘外曲角栏干近。",
            "旧携手处，花发雾寒成阵。",
            "应是不禁愁与恨。",
            "纵相逢难问。",
            "黛眉曾把春衫印。",
            "后期无定。",
            "断肠香销尽。"
        ],
        "notes": "",
        "id": "a15f71f894c2767bdb30bdfdb97bfd5c"
    },
    {
        "author": "周邦彦",
        "dynasty": "宋",
        "type": "词",
        "rhythmic": "四园竹",
        "title": "",
        "preface": "",
        "paragraphs": [
            "浮云护月，未放满朱扉。",
            "鼠摇暗壁，萤度破窗，偷入书帏。",
            "秋意浓，闲伫立、庭柯影里。",
            "好风襟袖先知。",
            "夜何其。",
            "江南路绕重山，心知谩与前期。",
            "奈向灯前堕泪，肠断萧娘，旧日书辞。",
            "犹在纸。",
            "雁信绝，清宵梦又稀。"
        ],
        "notes": "",
        "id": "8889768639aeb66be49a3dabd186febd"
    },
    {
        "author": "周邦彦",
        "dynasty": "宋",
        "type": "词",
        "rhythmic": "垂丝钓",
        "title": "",
        "preface": "",
        "paragraphs": [
            "缕金翠羽。",
            "妆成才见眉妩。",
            "倦倚绣帘，看舞风絮。",
            "愁几许。",
            "寄凤丝雁柱。",
            "春将暮。",
            "向层城苑路。",
            "钿车似水，时时花径相遇。",
            "旧游伴侣。",
            "还到曾来处。",
            "门掩风和雨。",
            "梁间燕语。",
            "问那人在否。"
        ],
        "notes": "",
        "id": "df59cce4cd3b1b8c2c1f62bd92fb0055"
    },
    {
        "author": "周邦彦",
        "dynasty": "宋",
        "type": "词",
        "rhythmic": "塞垣春",
        "title": "",
        "preface": "",
        "paragraphs": [
            "暮色分平野。",
            "傍苇岸、征帆卸。",
            "烟村极浦，树藏孤馆，秋景如画。",
            "渐别离气味难禁也。",
            "更物象、供潇洒。",
            "念多材浑衰减，一怀幽恨难写。",
            "追念绮窗人，天然自、风韵娴雅。",
            "竟夕起相思，谩嗟怨遥夜。",
            "又还将、两袖珠泪，沈吟向寂寥寒灯下。",
            "玉骨为多感，瘦来无一把。"
        ],
        "notes": "",
        "id": "ce00fc27f330370b784482fdafd1f3c5"
    },
    {
        "author": "周邦彦",
        "dynasty": "宋",
        "type": "词",
        "rhythmic": "塞翁吟",
        "title": "",
        "preface": "",
        "paragraphs": [
            "暗叶啼风雨，窗外晓色珑璁。",
            "散水麝，小池东。",
            "乱一岸芙蓉。",
            "蕲州簟展双纹浪，轻帐翠缕如空。",
            "梦念远别、泪痕重。",
            "淡铅脸斜红。",
            "忡忡。",
            "嗟憔悴、新宽带结，羞艳冶、都销镜中。",
            "有蜀纸、堪凭寄恨，等今夜、洒血书词，剪浊亲封。",
            "菖蒲渐老，早晚成花，教见薰风。"
        ],
        "notes": "",
        "id": "8430f1b6c7544c73dd7d203b63ebdd9d"
    },
    {
        "author": "周邦彦",
        "dynasty": "宋",
        "type": "词",
        "rhythmic": "夜游宫",
        "title": "",
        "preface": "",
        "paragraphs": [
            "一阵斜风横雨。",
            "薄衣润、新添金缕。",
            "不谢铅华更清素。",
            "倚筠窗，弄么弦，娇欲语。",
            "小阁横香雾。",
            "正年少、小娥愁绪。",
            "莫是栽花被花妒。",
            "甚春来，病恹恹，无会处。"
        ],
        "notes": "",
        "id": "93a747e67cf631f8ce9b0d69301b9df6"
    },
    {
        "author": "周邦彦",
        "dynasty": "宋",
        "type": "词",
        "rhythmic": "夜游宫",
        "title": "",
        "preface": "",
        "paragraphs": [
            "客去车尘未敛。",
            "古帘暗、雨苔千点。",
            "月皎风清在处见。",
            "奈今宵，照初弦，吹一箭。",
            "池曲河声转。",
            "念归计，眼迷魂乱。",
            "明日前村更荒远。",
            "且开尊，任红鳞，生酒面。"
        ],
        "notes": "",
        "id": "10374fc2af01e58dcf0bb655ba2f4805"
    },
    {
        "author": "周邦彦",
        "dynasty": "宋",
        "type": "词",
        "rhythmic": "夜游宫",
        "title": "",
        "preface": "",
        "paragraphs": [
            "叶下斜阳照水。",
            "卷轻浪、沈沈千里。",
            "桥上酸风射眸子。",
            "立多时，看黄昏，灯火市。",
            "古屋寒窗底。",
            "听几片、井桐飞坠。",
            "不恋单衾再三起。",
            "有谁知，为萧娘，书一纸。"
        ],
        "notes": "",
        "id": "1cf62513dfa69deba74a45a26bc03b1d"
    },
    {
        "author": "周邦彦",
        "dynasty": "宋",
        "type": "词",
        "rhythmic": "夜飞鹊・夜飞鹊慢",
        "title": "",
        "preface": "",
        "paragraphs": [
            "河桥送人处，凉夜何其。",
            "斜月远堕馀辉。",
            "铜盘烛泪已流尽，霏霏凉露沾衣。",
            "相将散离会，探风前津鼓，树杪参旗。",
            "华骢会意，纵扬鞭、亦自行迟。",
            "迢递路回清野，人语渐无闻，空带愁归。",
            "何意重红满地，遗钿不见，斜径都迷。",
            "兔葵燕麦，向残阳、欲与人齐。",
            "但徘徊班草，欷歔酹酒，极望天西。"
        ],
        "notes": "",
        "id": "8ca0f28dcad87b4c897a5b01e39405a7"
    },
    {
        "author": "周邦彦",
        "dynasty": "宋",
        "type": "词",
        "rhythmic": "大",
        "title": "",
        "preface": "",
        "paragraphs": [
            "对宿烟收，春禽静，飞雨时鸣高屋。",
            "墙头青玉旆，洗铅霜都尽，嫩梢相触。",
            "润逼琴丝，寒侵枕障，虫网吹沾帘竹。",
            "邮亭无人处，听檐声不断，困眠初熟。",
            "奈愁极顿惊，梦轻难记，自怜幽独。",
            "行人归意速。",
            "最先念、流潦妨车毂。",
            "怎奈向、兰成憔悴，卫玠清羸，等闲时、易伤心目。",
            "未怪平阳客，双泪落、笛中哀曲。",
            "况萧索、青芜国。",
            "红糁铺地，门外荆桃如菽。",
            "夜游共谁秉烛。"
        ],
        "notes": "",
        "id": "c503df898bc08a27f907760b9e76ae43"
    },
    {
        "author": "周邦彦",
        "dynasty": "宋",
        "type": "词",
        "rhythmic": "大有",
        "title": "",
        "preface": "",
        "paragraphs": [
            "仙骨清羸，沈腰憔悴，见傍人、惊怪消瘦。",
            "柳无言，双眉尽日齐斗。",
            "都缘薄幸赋情浅，许多时、不成欢偶。",
            "幸自也，总由他，何须负这心口。",
            "令人恨，行坐儿断了更思量，没心求守。",
            "前日相逢，又早见伊仍旧。",
            "却更被温存后。",
            "都忘了、当时僝僽。",
            "便搊撮、九百身心，依前待有。"
        ],
        "notes": "",
        "id": "8dc323fb4c0d96046713086d9937ca6f"
    },
    {
        "author": "周邦彦",
        "dynasty": "宋",
        "type": "词",
        "rhythmic": "失调名",
        "title": "",
        "preface": "",
        "paragraphs": [
            "露夜烟梢寒色重，攒星低映小珠帘。"
        ],
        "notes": "",
        "id": "da249f70fe66a9a9953b849fd0561076"
    },
    {
        "author": "周邦彦",
        "dynasty": "宋",
        "type": "词",
        "rhythmic": "如梦令",
        "title": "",
        "preface": "",
        "paragraphs": [
            "门外迢迢行路。",
            "谁送郎边尺素。",
            "巷陌雨馀风，当面湿花飞去。",
            "无绪。",
            "无绪。",
            "闲处偷垂玉箸。"
        ],
        "notes": "",
        "id": "0fa4beeccda05f797fd2833696360e33"
    },
    {
        "author": "周邦彦",
        "dynasty": "宋",
        "type": "词",
        "rhythmic": "如梦令",
        "title": "",
        "preface": "",
        "paragraphs": [
            "尘满一絣文绣。",
            "泪湿领巾红皱。",
            "初暖绮罗轻，腰胜武昌官柳。",
            "长昼。",
            "长昼。",
            "困卧午窗中酒。"
        ],
        "notes": "",
        "id": "6fabafedd326b982af0c4dd9c27f1027"
    },
    {
        "author": "周邦彦",
        "dynasty": "宋",
        "type": "词",
        "rhythmic": "定风波",
        "title": "",
        "preface": "",
        "paragraphs": [
            "莫倚能歌敛黛眉。",
            "此歌能有几人知。",
            "他日相逢花月底。",
            "重理。",
            "好声须记得来时。",
            "苦恨城头更漏永，无情岂解惜分飞。",
            "休诉金尊推玉臂。",
            "从醉。",
            "明朝有酒遣谁持。"
        ],
        "notes": "",
        "id": "1c9815ba35790a93125952b27028fd83"
    },
    {
        "author": "周邦彦",
        "dynasty": "宋",
        "type": "词",
        "rhythmic": "宴清都",
        "title": "",
        "preface": "",
        "paragraphs": [
            "地僻无锺鼓。",
            "残灯灭，夜长人倦难度。",
            "寒吹断梗，风翻暗雪，洒窗填户。",
            "宾鸿谩说传书，算过尽、千俦万侣。",
            "始信得、庾信愁多，江淹恨极须赋。",
            "凄凉病损文园，徽弦乍拂，音韵先苦。",
            "淮山夜月，金城暮草，梦魂飞去。",
            "秋霜半入清镜，叹带眼、都移旧处。",
            "更久长、不见文君，归时认否。"
        ],
        "notes": "",
        "id": "d436b9b84012a9fa3108f22bef80aeb0"
    },
    {
        "author": "周邦彦",
        "dynasty": "宋",
        "type": "词",
        "rhythmic": "尉迟杯",
        "title": "",
        "preface": "",
        "paragraphs": [
            "隋堤路。",
            "渐日晚、密霭生深树。",
            "阴阴淡月笼沙，还宿河桥深处。",
            "无情画舸，都不管、烟波隔南浦。",
            "等行人、醉拥重衾，载将离恨归去。",
            "因念旧客京华，长偎傍、疏林小槛欢聚。",
            "冶叶倡条俱相识，仍惯见、珠歌翠舞。",
            "如今向、渔村水驿，夜如岁、焚香独自语。",
            "有何人、念我无憀，梦魂凝想鸳侣。"
        ],
        "notes": "",
        "id": "6ac8535f7e3c7e111469dfda8f6e5a80"
    },
    {
        "author": "周邦彦",
        "dynasty": "宋",
        "type": "词",
        "rhythmic": "少年游",
        "title": "",
        "preface": "",
        "paragraphs": [
            "檐牙缥缈小倡楼。",
            "凉月挂银钩。",
            "聒席笙歌，透帘灯火，风景似扬州。",
            "当时面色欺春雪，曾伴美人游。",
            "今日重来，更无人问，独自倚阑愁。"
        ],
        "notes": "",
        "id": "751282ac6eb4d32e7b6d2d67c5af3832"
    },
    {
        "author": "周邦彦",
        "dynasty": "宋",
        "type": "词",
        "rhythmic": "少年游",
        "title": "",
        "preface": "",
        "paragraphs": [
            "并刀如水，吴盐胜雪，纤手破新橙。",
            "锦幄初温，兽烟不断，相对坐调笙。",
            "低声问向谁行宿，城上已三更。",
            "马滑霜浓，不如休去，直是少人行。"
        ],
        "notes": "",
        "id": "86febecd56cf983b2b05020697d61f8a"
    },
    {
        "author": "周邦彦",
        "dynasty": "宋",
        "type": "词",
        "rhythmic": "少年游",
        "title": "",
        "preface": "",
        "paragraphs": [
            "朝云漠漠散轻丝。",
            "楼阁淡春姿。",
            "柳泣花啼，九街泥重，门外燕飞迟。",
            "而今丽日明金屋，春色在桃枝。",
            "不似当时，小桥冲雨，幽恨两人知。"
        ],
        "notes": "",
        "id": "fe9769c24c22f42e03c1102d4c303aea"
    },
    {
        "author": "周邦彦",
        "dynasty": "宋",
        "type": "词",
        "rhythmic": "少年游",
        "title": "",
        "preface": "",
        "paragraphs": [
            "南都石黛扫晴山。",
            "衣薄耐朝寒。",
            "一夕东风，海棠花谢，楼上卷帘看。",
            "而今丽日明如洗，南陌暖雕鞍。",
            "旧赏园林，喜无风雨，春鸟报平安。"
        ],
        "notes": "",
        "id": "742b83cddcc3a952fa2febcf96184a5f"
    },
    {
        "author": "周邦彦",
        "dynasty": "宋",
        "type": "词",
        "rhythmic": "庆春宫・高阳台",
        "title": "",
        "preface": "",
        "paragraphs": [
            "云接平冈，山围寒野，路回渐转孤城。",
            "衰柳啼鸦，惊风驱雁，动人一片秋声。",
            "倦途休驾，澹烟里、微茫见星。",
            "尘埃憔悴，生怕黄昏，离思牵萦。",
            "华堂旧日逢迎。",
            "花艳参差，香雾飘零。",
            "弦管当头，偏怜娇凤，夜深簧暖笙清。",
            "眼波传意，恨密约、匆匆未成。",
            "许多烦恼，只为当时，一饷留情。"
        ],
        "notes": "",
        "id": "bb883ef188a3642bc3ee7824f269f101"
    },
    {
        "author": "周邦彦",
        "dynasty": "宋",
        "type": "词",
        "rhythmic": "应天长",
        "title": "",
        "preface": "",
        "paragraphs": [
            "条风布暖，霏雾弄晴，池塘遍满春色。",
            "正是夜堂无月，沈沈暗寒食。",
            "梁间燕，前社客。",
            "似笑我、闭门愁寂。",
            "乱花过，隔院芸香，满地狼藉。",
            "长记那回时，邂逅相逢，郊外驻油壁。",
            "又见汉宫传烛，飞烟五候宅。",
            "青青草，迷路陌。",
            "强带酒，细寻前迹。",
            "市桥远，柳下人家，犹自相识。"
        ],
        "notes": "",
        "id": "1a3ac994270d6ec189032b6043abf5b2"
    },
    {
        "author": "周邦彦",
        "dynasty": "宋",
        "type": "词",
        "rhythmic": "归去难・促拍满路花",
        "title": "",
        "preface": "",
        "paragraphs": [
            "佳约人未知，背地伊先变。",
            "恶会称停事，看深浅。",
            "如今信我，委的论长远。",
            "好来无可怨。",
            "洎合教伊，因些事后分散。",
            "密意都休，待说先肠断。",
            "此恨除非是，天相念。",
            "坚心更守，未死终相见。",
            "多少闲磨难。",
            "到得其时，知他做甚头眼。"
        ],
        "notes": "",
        "id": "74ae5dcac39fcf9b430a0720c9c56c25"
    },
    {
        "author": "周邦彦",
        "dynasty": "宋",
        "type": "词",
        "rhythmic": "忆旧游",
        "title": "",
        "preface": "",
        "paragraphs": [
            "记愁横浅黛，泪洗红铅，门掩秋宵。",
            "坠叶惊离思，听寒蜇夜泣，乱雨潇潇。",
            "凤钗半脱云鬓，窗影烛光摇。",
            "渐暗竹敲凉，疏荧照晚，两地魂销。",
            "迢迢。",
            "问音信，道径底花阴，时认鸣镳。",
            "也拟临朱户，叹因郎憔悴，羞见郎招。",
            "旧巢更有新燕，杨柳拂河桥。",
            "但满目京尘，东风竟日吹露桃。"
        ],
        "notes": "",
        "id": "d2b90212e51d4e782ad51ecd582065c3"
    },
    {
        "author": "周邦彦",
        "dynasty": "宋",
        "type": "词",
        "rhythmic": "念奴娇",
        "title": "",
        "preface": "",
        "paragraphs": [
            "醉魂乍醒，听一声啼鸟，幽斋岑寂。",
            "淡日朦胧初破晓，满眼娇晴天色。",
            "最惜香梅，凌寒偷绽，漏泄春消息。",
            "池塘芳草，又还淑景催逼。",
            "因念旧日芳菲，桃花永巷，恰似初相识。",
            "荏苒时光，因惯却、觅雨寻云踪迹。",
            "奈有离拆，瑶台月下，回首频思忆。",
            "重愁叠恨，万般都在胸臆。"
        ],
        "notes": "",
        "id": "cb8a8638549cf21bff8e1a7c7c42d790"
    },
    {
        "author": "周邦彦",
        "dynasty": "宋",
        "type": "词",
        "rhythmic": "意难忘",
        "title": "",
        "preface": "",
        "paragraphs": [
            "衣染莺黄。",
            "爱停歌驻拍，劝酒持觞。",
            "低鬟蝉影动，私语口脂香。",
            "檐露滴，竹风凉。",
            "拚剧饮淋浪。",
            "夜渐深，笼灯就月，子细端相。",
            "知音见说无双。",
            "解移宫换羽，未怕周郎。",
            "长颦知有恨，贪耍不成妆。",
            "些个事，恼人肠。",
            "试说与何妨。",
            "又恐伊、寻消问息，瘦减容光。"
        ],
        "notes": "",
        "id": "554bbe7da9bb7ae9675fa206d2fb7181"
    },
    {
        "author": "周邦彦",
        "dynasty": "宋",
        "type": "词",
        "rhythmic": "感皇恩",
        "title": "",
        "preface": "",
        "paragraphs": [
            "露柳好风标，娇莺能语。",
            "独占春光最多处。",
            "浅颦轻笑，未肯等闲分付。",
            "为谁心子里，长长苦。",
            "洞房见说，云深无路。",
            "凭仗青鸾道情素。",
            "酒空歌断，又被涛江催去。",
            "怎奈向、言不尽，愁无数。"
        ],
        "notes": "",
        "id": "ef28f4032512da806f327de97e0156e3"
    },
    {
        "author": "周邦彦",
        "dynasty": "宋",
        "type": "词",
        "rhythmic": "扫地花・扫地游",
        "title": "",
        "preface": "",
        "paragraphs": [
            "晓阴翳日，正雾霭烟横，远迷平楚。",
            "暗黄万缕。",
            "听鸣禽按曲，小腰欲舞。",
            "细绕回堤，驻马河桥避雨。",
            "信流去。",
            "想一叶怨题，今在何处。",
            "春事能几许。",
            "任占地持杯，扫花寻路。",
            "泪珠溅俎。",
            "叹将愁度日，病伤幽素。",
            "恨入金徽，见说文君更苦。",
            "黯凝伫。",
            "掩重关、遍城锺鼓。"
        ],
        "notes": "",
        "id": "bb1b7cb685e23f6862291532623bd0fd"
    },
    {
        "author": "周邦彦",
        "dynasty": "宋",
        "type": "词",
        "rhythmic": "拜星月・拜星月慢",
        "title": "",
        "preface": "",
        "paragraphs": [
            "夜色催更，清尘收露，小曲幽坊月暗。",
            "竹槛灯窗，识秋娘庭院。",
            "笑相遇，似觉琼枝玉树，暖日明霞光烂。",
            "水眄兰情，总平生稀见。",
            "画图中、旧识春风面。",
            "谁知道、自到瑶台畔。",
            "眷恋雨润云温，苦惊风吹散。",
            "念荒寒、寄宿无人馆。",
            "重门闭、败壁秋虫叹。",
            "怎奈向、一缕相思，隔溪山不断。"
        ],
        "notes": "",
        "id": "7629209d3fe2145d44148102da715f64"
    },
    {
        "author": "周邦彦",
        "dynasty": "宋",
        "type": "词",
        "rhythmic": "无闷",
        "title": "",
        "preface": "",
        "paragraphs": [
            "云作轻阴，风逗细寒，小溪冰冻初结。",
            "更听得、悲鸣雁度空阔。",
            "暮雀喧喧聚竹，听竹上清响风敲雪。",
            "洞户悄，时见香消翠楼，兽煤红爇。",
            "凄切。",
            "念旧欢聚，旧约至此，方惜轻别。",
            "又还是、离亭楚梅堪折。",
            "暗想莺时似梦，梦里又却是，似莺时节。",
            "要无闷，除是拥炉对酒，共谭风月。"
        ],
        "notes": "",
        "id": "ae644f1131199eebcafd25b4c33b701c"
    },
    {
        "author": "周邦彦",
        "dynasty": "宋",
        "type": "词",
        "rhythmic": "早梅芳・喜迁莺",
        "title": "",
        "preface": "",
        "paragraphs": [
            "缭墙深，丛竹绕。",
            "宴席临清沼。",
            "微呈纤履，故隐烘帘自嬉笑。",
            "粉香妆晕薄，带紧腰围小。",
            "看鸿惊凤翥，满座叹轻妙。",
            "酒醒时，会散了。",
            "回首城南道。",
            "河阴高转，露脚斜飞夜将晓。",
            "异乡淹岁月，醉眼迷登眺。",
            "路迢迢，恨满千里草。"
        ],
        "notes": "",
        "id": "0a9de3a3a2ca133e918ac897eb4bb734"
    },
    {
        "author": "周邦彦",
        "dynasty": "宋",
        "type": "词",
        "rhythmic": "早梅芳・喜迁莺",
        "title": "",
        "preface": "",
        "paragraphs": [
            "花竹深，房栊好。",
            "夜阒无人到。",
            "隔窗寒雨，向壁孤灯弄馀照。",
            "泪多罗袖重，意密莺声小。",
            "正魂惊梦怯，门外已知晓。",
            "去难留，话未了。",
            "早促登长道。",
            "风披宿雾，露洗初阳射林表。",
            "乱愁迷远览，苦语萦怀抱。",
            "谩回头，更堪归路杳。"
        ],
        "notes": "",
        "id": "dbe5a9918871522c8939169bfad2e9eb"
    },
    {
        "author": "周邦彦",
        "dynasty": "宋",
        "type": "词",
        "rhythmic": "月下笛",
        "title": "",
        "preface": "",
        "paragraphs": [
            "小雨收尘，凉蟾莹彻，水光浮璧。",
            "谁知怨抑。",
            "静倚官桥吹笛。",
            "映宫墙、风叶乱飞，品高调侧人未识。",
            "想开元旧谱，柯亭遗韵，尽传胸臆。",
            "阑干四绕，听折柳徘徊，数声终拍。",
            "寒灯陋馆，最感平阳孤客。",
            "夜沈沈、雁啼甚哀，片云尽卷清漏滴。",
            "暗凝魂，但觉龙吟万壑天籁息。"
        ],
        "notes": "",
        "id": "ba40581343d76582598516e0fc5d985d"
    },
    {
        "author": "周邦彦",
        "dynasty": "宋",
        "type": "词",
        "rhythmic": "月中行・月宫春",
        "title": "",
        "preface": "",
        "paragraphs": [
            "蜀丝趁日染乾红。",
            "微暖面脂融。",
            "博山细篆霭房栊。",
            "静看打窗虫。",
            "愁多胆怯疑虚幕，声不断、暮景疏钟。",
            "团团四壁小屏风。",
            "啼尽梦魂中。"
        ],
        "notes": "",
        "id": "e3b58db87f927b277ef53751c29c5e0b"
    },
    {
        "author": "周邦彦",
        "dynasty": "宋",
        "type": "词",
        "rhythmic": "望江南・忆江南",
        "title": "",
        "preface": "",
        "paragraphs": [
            "歌席上，无赖是横波。",
            "宝髻玲珑敧玉燕，绣巾柔腻掩香罗。",
            "人好自宜多。",
            "无个事，因甚敛双蛾。",
            "浅淡梳妆疑见画，惺忪言语胜闻歌。",
            "何况会婆娑。"
        ],
        "notes": "",
        "id": "af777d542025b840825bc824797eb241"
    },
    {
        "author": "周邦彦",
        "dynasty": "宋",
        "type": "词",
        "rhythmic": "望江南・忆江南",
        "title": "",
        "preface": "",
        "paragraphs": [
            "游妓散，独自绕回堤。",
            "芳草怀烟迷水曲，密云衔雨暗城西。",
            "九陌未沾泥。",
            "桃李下，春晚未成蹊。",
            "墙外见花寻路转，柳阴行马过莺啼。",
            "无处不凄凄。"
        ],
        "notes": "",
        "id": "7ca2d27da6b7ed783de2befaf9a2d2ad"
    },
    {
        "author": "周邦彦",
        "dynasty": "宋",
        "type": "词",
        "rhythmic": "木兰花・玉楼春",
        "title": "",
        "preface": "",
        "paragraphs": [
            "郊原雨过金英秀。",
            "风扫霜威寒入袖。",
            "感君一曲断肠歌，劝我十分和泪酒。",
            "古道尘清榆柳瘦。",
            "系马邮亭人散后。",
            "今宵灯尽酒醒时，可惜朱颜成皓首。"
        ],
        "notes": "",
        "id": "26905c883ed5202defce837442e5268c"
    },
    {
        "author": "周邦彦",
        "dynasty": "宋",
        "type": "词",
        "rhythmic": "木兰花令",
        "title": "",
        "preface": "",
        "paragraphs": [
            "歌时宛转饶风措。",
            "莺语清圆啼玉树。",
            "断肠归去月三更，薄酒醒来愁万绪。",
            "孤灯翳翳昏如雾。",
            "枕上依稀闻笑语。",
            "恶嫌春梦不分明，忘了与伊相见处。"
        ],
        "notes": "",
        "id": "ce8163830d78a11034045bbee8360a14"
    },
    {
        "author": "周邦彦",
        "dynasty": "宋",
        "type": "词",
        "rhythmic": "氐州第一",
        "title": "",
        "preface": "",
        "paragraphs": [
            "波落寒汀，村渡向晚，遥看数点帆小。",
            "乱叶翻鸦，惊风破雁，天角孤云缥缈。",
            "官柳萧疏，甚尚挂、微微残照。",
            "景物关情，川途换目，顿来催老。",
            "渐解狂朋欢意少。",
            "奈犹被、思牵情绕。",
            "座上琴心，机中锦字，觉最萦怀抱。",
            "也知人、悬望久，蔷薇谢、归来一笑。",
            "欲梦高唐，未成眠、霜空又晓。"
        ],
        "notes": "",
        "id": "a56b87e6fbce0c6f4523c11ab29770bd"
    },
    {
        "author": "周邦彦",
        "dynasty": "宋",
        "type": "词",
        "rhythmic": "水龙吟",
        "title": "",
        "preface": "",
        "paragraphs": [
            "素肌应怯馀寒，艳阳占立青芜地。",
            "樊川照日，灵关遮路，残红敛避。",
            "传火楼台，妒花风雨，长门深闭。",
            "亚帘栊半湿，一枝在手，偏勾引、黄昏泪。",
            "别有风前月底。",
            "布繁英、满圆歌吹。",
            "朱铅退尽，潘妃却酒，昭君乍起。",
            "雪浪翻空，粉裳缟夜，不成春意。",
            "恨玉容不见，琼英谩好，与何人比。"
        ],
        "notes": "",
        "id": "90e5602cf4901471953535dba0df3156"
    },
    {
        "author": "周邦彦",
        "dynasty": "宋",
        "type": "词",
        "rhythmic": "法曲献仙音",
        "title": "",
        "preface": "",
        "paragraphs": [
            "蝉咽凉柯，燕飞尘幕，漏阁签声时度。",
            "倦脱纶巾，困便湘竹，桐阴半侵朱户。",
            "向抱影凝情处。",
            "时闻打窗雨。",
            "耿无语。",
            "叹文圆、近来多病，情绪懒，尊酒易成间阻。",
            "缥缈玉京人，想依然、京兆眉妩。",
            "翠幕深中，对徽容、空在纨素。",
            "待花前月下，见了不教归去。"
        ],
        "notes": "",
        "id": "a111b2a0ad206fd4ddf616077d142b60"
    },
    {
        "author": "周邦彦",
        "dynasty": "宋",
        "type": "词",
        "rhythmic": "浣沙溪・浣溪沙",
        "title": "",
        "preface": "",
        "paragraphs": [
            "不为萧娘旧约寒。",
            "何因容易别长安。",
            "预愁衣上粉痕乾。",
            "幽阁深沈灯焰喜，小炉邻近酒杯宽。",
            "为君门外脱归鞍。"
        ],
        "notes": "",
        "id": "3550118585dee5f8ad09c94d6dc509e1"
    },
    {
        "author": "周邦彦",
        "dynasty": "宋",
        "type": "词",
        "rhythmic": "浣沙溪・浣溪沙",
        "title": "",
        "preface": "",
        "paragraphs": [
            "贪向津亭拥去车。",
            "不辞泥雨溅罗襦。",
            "泪多脂粉了无馀。",
            "酒酽未须令客醉，路长终是少人扶。",
            "早教幽梦到华胥。"
        ],
        "notes": "",
        "id": "dc17eeefbd39fb2827471623fa27fe66"
    },
    {
        "author": "周邦彦",
        "dynasty": "宋",
        "type": "词",
        "rhythmic": "浣沙溪・浣溪沙",
        "title": "",
        "preface": "",
        "paragraphs": [
            "日薄尘飞官路平。",
            "眼前喜见汴河倾。",
            "地遥人倦莫兼程。",
            "下马先寻题壁字，出门闲记榜村名。",
            "早收灯火梦倾城。"
        ],
        "notes": "",
        "id": "a1837dbb5c165482698d29aa5bec4477"
    },
    {
        "author": "周邦彦",
        "dynasty": "宋",
        "type": "词",
        "rhythmic": "浣溪沙",
        "title": "",
        "preface": "",
        "paragraphs": [
            "宝扇轻圆浅画缯。",
            "象床平稳细穿藤。",
            "飞蝇不到避壶冰。",
            "翠枕面凉频忆睡，玉箫手汗错成声。",
            "日长无力要人凭。"
        ],
        "notes": "",
        "id": "09cfcb5e2e427fc13415cf35327e5751"
    },
    {
        "author": "周邦彦",
        "dynasty": "宋",
        "type": "词",
        "rhythmic": "浣溪沙",
        "title": "",
        "preface": "",
        "paragraphs": [
            "薄薄纱橱望似空。",
            "簟纹如水浸芙蓉。",
            "起来娇眼未惺惚。",
            "强整罗衣抬皓腕，更将纨扇掩酥胸。",
            "羞郎何事面微红。"
        ],
        "notes": "",
        "id": "ac62cf11de43da5ec67a56882109b0b5"
    },
    {
        "author": "周邦彦",
        "dynasty": "宋",
        "type": "词",
        "rhythmic": "浣溪沙",
        "title": "",
        "preface": "",
        "paragraphs": [
            "翠葆参差竹径成。",
            "新荷跳雨泪珠倾。",
            "曲阑斜转小池亭。",
            "风约帘衣归燕急，水摇扇影戏鱼惊。",
            "柳梢残日弄微晴。"
        ],
        "notes": "",
        "id": "5beaad30cfbf9c1f537a6b9745f2e61c"
    },
    {
        "author": "周邦彦",
        "dynasty": "宋",
        "type": "词",
        "rhythmic": "浣溪沙",
        "title": "",
        "preface": "",
        "paragraphs": [
            "日射敧红蜡蒂香。",
            "风乾微汗粉襟凉。",
            "碧纱对掩簟纹光。",
            "自剪柳枝明画阁，戏抛莲菂种横塘。",
            "长亭无事好思量。"
        ],
        "notes": "",
        "id": "9d129990ef791e0c5d00f005afbe568e"
    },
    {
        "author": "周邦彦",
        "dynasty": "宋",
        "type": "词",
        "rhythmic": "浣溪沙",
        "title": "",
        "preface": "",
        "paragraphs": [
            "楼上晴天碧四垂。",
            "楼前芳草接天涯。",
            "劝君莫上最高梯。",
            "新笋已成堂下竹，落花都上燕巢泥。",
            "忍听林表杜鹃啼。"
        ],
        "notes": "",
        "id": "5a2cd4864e6875eecdcf9400e59650e6"
    },
    {
        "author": "周邦彦",
        "dynasty": "宋",
        "type": "词",
        "rhythmic": "浣溪沙",
        "title": "",
        "preface": "",
        "paragraphs": [
            "雨过残红湿未飞。",
            "珠帘一行透斜晖。",
            "游蜂酿蜜窃香归。",
            "金屋无人风竹乱，衣篝尽日水沈微。",
            "一春须有忆人时。"
        ],
        "notes": "",
        "id": "9c0ee899e2d295857789a215a9884cbe"
    },
    {
        "author": "周邦彦",
        "dynasty": "宋",
        "type": "词",
        "rhythmic": "浣溪沙",
        "title": "",
        "preface": "",
        "paragraphs": [
            "争挽桐花两鬓垂。",
            "小妆弄影照清池。",
            "出帘踏袜趁蜂儿。",
            "跳脱添金双腕重，琵琶拨尽四弦悲。",
            "夜寒谁肯剪春衣。"
        ],
        "notes": "",
        "id": "91cdcf32791261be0db1709852a055d0"
    },
    {
        "author": "周邦彦",
        "dynasty": "宋",
        "type": "词",
        "rhythmic": "浣溪沙慢",
        "title": "",
        "preface": "",
        "paragraphs": [
            "水竹旧院落，樱笋新蔬果。",
            "嫩英翠幄，红杏交榴火。",
            "心事暗卜，叶底寻双朵。",
            "深夜归青琐。",
            "灯尽酒醒时，晓窗明、钗横鬓亸。",
            "怎生那。",
            "被间阻时多。",
            "奈愁肠数叠，幽恨万端，好梦还惊破。",
            "可怪近来，传语也无个。",
            "莫是瞋人呵。",
            "真个若瞋人，却因何、逢人问我。"
        ],
        "notes": "",
        "id": "9ef7963cb68ff9520c75ce7503d997ac"
    },
    {
        "author": "周邦彦",
        "dynasty": "宋",
        "type": "词",
        "rhythmic": "浪涛沙・浪淘沙",
        "title": "",
        "preface": "",
        "paragraphs": [
            "昼阴重，霜凋岸草，雾隐城堞。",
            "南陌脂车待发。",
            "东门帐饮乍阕。",
            "正拂面垂杨堪缆结。",
            "掩红泪、玉手亲折。",
            "念汉浦离鸿去何许，经时信音绝。",
            "情切。",
            "望中地远天阔。",
            "向露冷风清，无人处、耿耿寒漏咽。",
            "嗟万事难忘，唯是轻别。",
            "翠尊未竭。",
            "凭断云留取，西楼残月。",
            "罗带光销纹衾叠。",
            "连环解、旧香顿歇。",
            "怨歌永、琼壶敲尽缺。",
            "恨春去、不与人期，弄夜色，空馀满地梨花雪。"
        ],
        "notes": "",
        "id": "72c26a2793b89cbdc3a0f9833120f66b"
    },
    {
        "author": "周邦彦",
        "dynasty": "宋",
        "type": "词",
        "rhythmic": "浪淘沙",
        "title": "",
        "preface": "",
        "paragraphs": [
            "万叶战，秋声露结，雁度砂碛。",
            "细草和烟尚绿，遥山向晚更碧。",
            "见隐隐、云边新月白。",
            "映落照、帘幕千家，听数声何处倚楼笛。",
            "装点尽秋色。",
            "脉脉。",
            "旅情暗自消释。",
            "念珠玉、临水犹悲感，何况天涯客。",
            "忆少年歌酒，当时踪迹。",
            "岁华易老，衣带宽、懊恼心肠终窄。",
            "飞散后、风流人阻，蓝桥约、怅恨路隔。",
            "马蹄过、犹嘶旧巷陌。",
            "叹往事、一一堪伤，旷望极。",
            "凝思又把阑干拍。"
        ],
        "notes": "",
        "id": "0c5449d5d8d1463b49668c37d6d0a132"
    },
    {
        "author": "周邦彦",
        "dynasty": "宋",
        "type": "词",
        "rhythmic": "渔家傲",
        "title": "",
        "preface": "",
        "paragraphs": [
            "几日轻阴寒测测。",
            "东风急处花成积。",
            "醉踏阳春怀故国。",
            "归未得。",
            "黄鹂久住如相识。",
            "赖有蛾眉能暖客。",
            "长歌屡劝金杯侧。",
            "歌罢月痕来照席。",
            "贪欢适。",
            "帘前重露成涓滴。"
        ],
        "notes": "",
        "id": "269b6cbe98f57744f8b069f019badcbf"
    },
    {
        "author": "周邦彦",
        "dynasty": "宋",
        "type": "词",
        "rhythmic": "渔家傲",
        "title": "",
        "preface": "",
        "paragraphs": [
            "灰暖香融销永昼。",
            "蒲萄架上春藤秀。",
            "曲角栏干群雀斗。",
            "清明后。",
            "风梳万缕亭前柳。",
            "日照钗梁光欲溜。",
            "循阶竹粉沾衣袖。",
            "拂拂面红如著酒。",
            "沈吟久。",
            "昨宵正是来时候。"
        ],
        "notes": "",
        "id": "64f6510447cd4c388b0d6637309da1f4"
    },
    {
        "author": "周邦彦",
        "dynasty": "宋",
        "type": "词",
        "rhythmic": "渡江云",
        "title": "",
        "preface": "",
        "paragraphs": [
            "晴岚低楚甸，暖回雁翼，阵势起平沙。",
            "骤惊春在眼，借问何时，委曲到山家。",
            "涂香晕色，盛粉饰、争作妍华。",
            "千万丝、陌头杨柳，渐渐可藏鸦。",
            "堪嗟。",
            "清江东注，画舸西流，指长安日下。",
            "愁宴阑，风翻旗尾，潮溅乌纱。",
            "今宵正对初弦月，傍水驿，深舣蒹葭。",
            "沈恨处，时时自剔灯花。"
        ],
        "notes": "",
        "id": "1345a412cef8fe85087d874ce4e7f766"
    },
    {
        "author": "周邦彦",
        "dynasty": "宋",
        "type": "词",
        "rhythmic": "满庭芳",
        "title": "",
        "preface": "",
        "paragraphs": [
            "白玉楼高，广寒宫阙，暮云如幛褰开。",
            "银河一派，流出碧天来。",
            "无数星躔玉李，冰轮动、光满楼台。",
            "登临处，全胜瀛海，弱水浸蓬莱。",
            "云鬟，香雾湿，月娥韵压，云冻江梅。",
            "况餐花饮露，莫惜裴徊。",
            "坐看人间如掌，山河影、倒入琼杯。",
            "归来晚，笛声吹彻，九万里尘埃。"
        ],
        "notes": "",
        "id": "f67c4a51fc47bfecbffad8faf497ae3a"
    },
    {
        "author": "周邦彦",
        "dynasty": "宋",
        "type": "词",
        "rhythmic": "满庭芳",
        "title": "",
        "preface": "",
        "paragraphs": [
            "花扑鞭梢，风吹衫袖，马啼初趁轻装。",
            "都城渐远，芳树隐斜阳。",
            "未惯羁游况味，征鞍上、满目凄凉。",
            "今宵里，三更皓月，愁断九回肠。",
            "佳人，何处去，别时无计，同引离觞。",
            "但唯有相思，两处难忘。",
            "去即十分去也，如何向、千种思量。",
            "凝眸处，黄昏画角，天远路岐长。"
        ],
        "notes": "",
        "id": "041edf2eba5c94106eb384febfba40e3"
    },
    {
        "author": "周邦彦",
        "dynasty": "宋",
        "type": "词",
        "rhythmic": "满庭芳",
        "title": "",
        "preface": "",
        "paragraphs": [
            "山崦笼春，江城吹雨，暮天烟淡云昏。",
            "酒旗渔市，冷落杏花村。",
            "苏小当年秀骨，萦蔓草、空想罗裙。",
            "潮声起，高楼喷笛，五两了无闻。",
            "凄凉，怀故国，朝钟暮鼓，十载红尘。",
            "似梦魂迢递，长到吴门。",
            "闻道花开陌上，歌旧曲、愁杀王孙。",
            "何时见、□□唤酒，同倒瓮头春。"
        ],
        "notes": "",
        "id": "d0e95968e4e06ad14dd949ea862f61df"
    },
    {
        "author": "周邦彦",
        "dynasty": "宋",
        "type": "词",
        "rhythmic": "满庭芳",
        "title": "",
        "preface": "",
        "paragraphs": [
            "风老莺雏，雨肥梅子，午阴嘉树清圆。",
            "地卑山近，衣润费垆烟。",
            "人静乌鸢自乐，小桥外、新绿溅溅。",
            "凭栏久，黄芦苦竹，拟泛九江船。",
            "年年。",
            "如社燕，飘流瀚海，来寄修椽。",
            "且莫思身外，长近尊前。",
            "憔悴江南倦客，不堪听、急管繁弦。",
            "歌筵畔，先安簟枕，容我醉时眠。"
        ],
        "notes": "",
        "id": "8e5637d2624868d48ac0d00c4c82d1d0"
    },
    {
        "author": "周邦彦",
        "dynasty": "宋",
        "type": "词",
        "rhythmic": "满江红",
        "title": "",
        "preface": "",
        "paragraphs": [
            "昼日移阴，揽衣起、春帷睡足。",
            "临宝鉴，绿云撩乱，未忺妆束。",
            "蝶粉蜂黄都褪了，枕痕一线红生肉。",
            "背画栏、脉脉悄无言，寻棋局。",
            "重会面，犹未卜。",
            "无限事，萦心曲。",
            "想秦筝依旧，尚鸣金屋。",
            "芳草连天迷远望，宝香熏被成孤宿。",
            "最苦是、蝴蝶满园飞，无人扑。"
        ],
        "notes": "",
        "id": "530a0f6d03a55afb83aae95cc7fd0855"
    },
    {
        "author": "周邦彦",
        "dynasty": "宋",
        "type": "词",
        "rhythmic": "满路花・促拍满路花",
        "title": "",
        "preface": "",
        "paragraphs": [
            "帘烘泪雨乾，酒压愁城破。",
            "冰壶防饮渴，培残火。",
            "朱消粉退，绝胜新梳裹。",
            "不是寒宵短，日上三竿，殢人犹要同卧。",
            "如今多病，寂寞章台左。",
            "黄昏风弄雪，门深锁。",
            "兰房密爱，万种思量过。",
            "也须知有我。",
            "著甚情悰，你但忘了人呵。"
        ],
        "notes": "",
        "id": "ccebea08738f362cb9d590ad0133fb07"
    },
    {
        "author": "周邦彦",
        "dynasty": "宋",
        "type": "词",
        "rhythmic": "满路花・促拍满路花",
        "title": "",
        "preface": "",
        "paragraphs": [
            "金花落烬灯，银砾鸣窗雪。",
            "夜深微漏断，行人绝。",
            "风扉不定，竹圃琅玕折。",
            "玉人新间阔。",
            "著甚情悰，更当恁地时节。",
            "无言敧枕，帐底流清血。",
            "愁如春后絮，来相接。",
            "知他那里，争信人心切。",
            "除共天公说。",
            "不成也还，似伊无个分别。"
        ],
        "notes": "",
        "id": "94ac70aa2cb385dacd9300c8b67b18ad"
    },
    {
        "author": "周邦彦",
        "dynasty": "宋",
        "type": "词",
        "rhythmic": "点绛唇",
        "title": "",
        "preface": "",
        "paragraphs": [
            "辽鹤归来，故乡多少伤心地。",
            "寸书不寄。",
            "鱼浪空千里。",
            "凭仗桃根，说与凄凉意。",
            "愁无际。",
            "旧时衣袂。",
            "犹有东门泪。"
        ],
        "notes": "",
        "id": "c452912e4b70828e0ffe0c2af4bc7461"
    },
    {
        "author": "周邦彦",
        "dynasty": "宋",
        "type": "词",
        "rhythmic": "点绛唇",
        "title": "",
        "preface": "",
        "paragraphs": [
            "孤馆迢迢，暮天草露沾衣润。",
            "夜来秋近。",
            "月晕通风信。",
            "今日原头，黄叶飞成阵。",
            "知人闷。",
            "故来相趁。",
            "共结临岐恨。"
        ],
        "notes": "",
        "id": "870e1a3ebb356e9d40b9e419064ca7e0"
    },
    {
        "author": "周邦彦",
        "dynasty": "宋",
        "type": "词",
        "rhythmic": "点绛唇",
        "title": "",
        "preface": "",
        "paragraphs": [
            "征骑初停，酒行莫放离歌举。",
            "柳汀莲浦。",
            "看尽江南路。",
            "苦恨斜阳，冉冉催人去。",
            "空回顾。",
            "淡烟横素。",
            "不见扬鞭处。"
        ],
        "notes": "",
        "id": "665c58192ad9cc6dd798ef388ecf39ea"
    },
    {
        "author": "周邦彦",
        "dynasty": "宋",
        "type": "词",
        "rhythmic": "点绛唇",
        "title": "",
        "preface": "",
        "paragraphs": [
            "台上披襟，快风一瞬收残雨。",
            "柳丝轻举。",
            "蛛网粘飞絮。",
            "极目平芜，应是春归处。",
            "愁凝伫。",
            "楚歌声苦。",
            "村落黄昏鼓。"
        ],
        "notes": "",
        "id": "8cd845a24506cf37628c9dcbb0cd5f4b"
    },
    {
        "author": "周邦彦",
        "dynasty": "宋",
        "type": "词",
        "rhythmic": "烛影摇红",
        "title": "",
        "preface": "",
        "paragraphs": [
            "芳脸匀红，黛眉巧画宫妆浅。",
            "风流天付与精神，全在娇波眼。",
            "早是萦心可惯。",
            "向尊前、频频顾眄。",
            "几回相见，见了还休，争如不见。",
            "烛影摇红，夜阑饮散春宵短。",
            "当时谁会唱阳关，离恨天涯远。",
            "争奈云收雨散。",
            "凭阑干、东风泪满。",
            "海棠开后，燕子来时，黄昏深院。"
        ],
        "notes": "",
        "id": "01978c0d5e7d358b101902c24e397857"
    },
    {
        "author": "周邦彦",
        "dynasty": "宋",
        "type": "词",
        "rhythmic": "燕归梁",
        "title": "",
        "preface": "",
        "paragraphs": [
            "帘底新霜一夜浓。",
            "短烛散飞虫。",
            "曾经洛浦见惊鸿。",
            "关山隔、梦魂通。",
            "明星晃晃，回津路转，榆影步花骢。",
            "欲攀云驾倩西风。",
            "吹清血、寄玲珑。"
        ],
        "notes": "",
        "id": "245cda0fb5f921ed7a7fab9d8ad7d760"
    },
    {
        "author": "周邦彦",
        "dynasty": "宋",
        "type": "词",
        "rhythmic": "玉团儿",
        "title": "",
        "preface": "",
        "paragraphs": [
            "妍姿艳态腰如束。",
            "笑无限、桃粗杏俗。",
            "玉体横陈，云鬟斜坠，春睡还熟。",
            "夕阳斗转阑干曲。",
            "乍醉起、馀霞衬肉。",
            "搦粉搓酥，剪云裁雾，比并不足。"
        ],
        "notes": "",
        "id": "53bf1d3741ae10e047068477b96c09d3"
    },
    {
        "author": "周邦彦",
        "dynasty": "宋",
        "type": "词",
        "rhythmic": "玉团儿",
        "title": "",
        "preface": "",
        "paragraphs": [
            "铅华淡伫新妆束。",
            "好风韵、天然异俗。",
            "彼此知名，虽然初见，情分先熟。",
            "垆烟淡淡云屏曲。",
            "睡半醒、生香透肉。",
            "赖得相逢，若还虚过，生世不足。"
        ],
        "notes": "",
        "id": "b13ba8da604a78bdcd764842dc9056f4"
    },
    {
        "author": "周邦彦",
        "dynasty": "宋",
        "type": "词",
        "rhythmic": "玉楼春",
        "title": "",
        "preface": "",
        "paragraphs": [
            "桃溪不作从容住。",
            "秋藕绝来无续处。",
            "当时相候赤栏桥，今日独寻黄叶路。",
            "烟中列岫青无数。",
            "雁背夕阳红欲暮。",
            "人如风后入江云，情似雨馀黏地絮。"
        ],
        "notes": "",
        "id": "d48dfb57a7695cd9df1bb34aaa4741f2"
    },
    {
        "author": "周邦彦",
        "dynasty": "宋",
        "type": "词",
        "rhythmic": "玉楼春",
        "title": "",
        "preface": "",
        "paragraphs": [
            "玉奁收起新妆了。",
            "鬓畔斜枝红袅袅。",
            "浅颦轻笑百般宜，试著春衫犹更好。",
            "裁金簇翠天机巧。",
            "不称野人簪破帽。",
            "满头聊插片时狂，顿减十年尘土貌。"
        ],
        "notes": "",
        "id": "37b0013b94f96b5a974abe3803111b00"
    },
    {
        "author": "周邦彦",
        "dynasty": "宋",
        "type": "词",
        "rhythmic": "玉楼春",
        "title": "",
        "preface": "",
        "paragraphs": [
            "大堤花艳惊郎目。",
            "秀色秾华看不足。",
            "休将宝瑟写幽怀，座上有人能顾曲。",
            "平波落照涵赪玉。",
            "画舸亭亭浮澹渌。",
            "临分何以祝深情，只有别离三万斛。"
        ],
        "notes": "",
        "id": "7cb01aee023c67b224bfbd99eb9c7989"
    },
    {
        "author": "周邦彦",
        "dynasty": "宋",
        "type": "词",
        "rhythmic": "玉楼春",
        "title": "",
        "preface": "",
        "paragraphs": [
            "当时携手城东道。",
            "月堕檐牙人睡了。",
            "酒边难使客愁惊，帐底不教春梦到。",
            "别来人事如秋草。",
            "应有吴霜侵翠葆。",
            "夕阳深锁绿苔门，一任卢郎愁里老。"
        ],
        "notes": "",
        "id": "841227283cb20dec10a29e8fec708fe8"
    },
    {
        "author": "周邦彦",
        "dynasty": "宋",
        "type": "词",
        "rhythmic": "玉楼春",
        "title": "",
        "preface": "",
        "paragraphs": [
            "玉琴虚下伤心泪。",
            "只有文君知曲意。",
            "帘烘楼迥月宜人，酒暖香融春有味。",
            "萋萋芳草迷千里。",
            "惆怅王孙行未已。",
            "天涯回首一销魂，二十四桥歌舞地。"
        ],
        "notes": "",
        "id": "f39157c59eac0160ac0ab9c018b70af6"
    },
    {
        "author": "周邦彦",
        "dynasty": "宋",
        "type": "词",
        "rhythmic": "玉烛新",
        "title": "",
        "preface": "",
        "paragraphs": [
            "溪源新腊后。",
            "见数朵江梅，剪裁初就。",
            "晕酥砌玉芳英嫩，故把春心轻漏。",
            "前村昨夜，想弄月、黄昏时候。",
            "孤岸峭，疏影横斜，浓香暗沾襟袖。",
            "尊前赋与多材，问岭外风光，故人知否。",
            "寿阳谩斗。",
            "终不似，照水一枝清瘦。",
            "风娇雨秀。",
            "好乱插、繁花盈首。",
            "须信道，羌管无情，看看又奏。"
        ],
        "notes": "",
        "id": "f6932653165d96e27b53aa0bcb6cab2c"
    },
    {
        "author": "周邦彦",
        "dynasty": "宋",
        "type": "词",
        "rhythmic": "玲珑四犯",
        "title": "",
        "preface": "",
        "paragraphs": [
            "秾李夭桃，是旧日潘郎，亲试春艳。",
            "自别河阳，长负露房烟脸。",
            "憔悴鬓点吴霜，念想梦魂飞乱。",
            "叹画阑玉砌都换。",
            "才始有缘重见。",
            "夜深偷展香罗荐。",
            "暗窗前、醉眠葱茜。",
            "浮花浪蕊都相识，谁更曾抬眼。",
            "休问旧色旧香，但认取、芳心一点。",
            "又片时一阵，风雨恶，吹分散。"
        ],
        "notes": "",
        "id": "ffec4e0c1cdb59508e9ac66ea2513e62"
    },
    {
        "author": "周邦彦",
        "dynasty": "宋",
        "type": "词",
        "rhythmic": "瑞鹤仙",
        "title": "",
        "preface": "",
        "paragraphs": [
            "暖烟笼细柳。",
            "弄万缕千丝，年年春色。",
            "晴风荡无际，浓於酒、偏醉情人调客。",
            "阑干倚处，度花香、微散酒力。",
            "对重门半掩，黄昏淡月，院宇深寂。",
            "愁极。",
            "因思前事，洞房佳宴，正值寒食。",
            "寻芳遍赏，金谷里，铜驼陌。",
            "到而今、鱼雁沈沈无信，天涯常是泪滴。",
            "早归来，云馆深处，那人正忆。"
        ],
        "notes": "",
        "id": "d1f0df3d68dee61155236655083048d8"
    },
    {
        "author": "周邦彦",
        "dynasty": "宋",
        "type": "词",
        "rhythmic": "瑞鹤仙",
        "title": "",
        "preface": "",
        "paragraphs": [
            "悄郊原带郭。",
            "行路永，客去车尘漠漠。",
            "斜阳映山落。",
            "敛馀红、犹恋孤城栏角。",
            "凌波步弱。",
            "过短亭、何用素约。",
            "有流莺劝我，重解绣鞍，缓引春酌。",
            "不记归时早暮，上马谁扶，醒眠朱阁。",
            "惊飙动幕。",
            "扶残醉，绕红药。",
            "叹西园、已是花深无地，东风何事又恶。",
            "任流光过却。",
            "犹喜洞天自乐。"
        ],
        "notes": "",
        "id": "c8d7ea943a97f2239daa1b802dfcd09a"
    },
    {
        "author": "周邦彦",
        "dynasty": "宋",
        "type": "词",
        "rhythmic": "瑞龙吟",
        "title": "",
        "preface": "",
        "paragraphs": [
            "章台路。",
            "还见褪粉梅梢，试花桃树。",
            "愔愔坊陌人家，定巢燕子，归来旧处。",
            "暗凝伫。",
            "因念个人痴小，乍窥门户。",
            "侵晨浅约宫黄，障风映袖，盈盈笑语。",
            "前度刘郎重到，访邻寻里，同时歌舞。",
            "唯有旧家秋娘，声价如故。",
            "吟笺赋笔，犹记燕台句。",
            "知谁伴，名园露饮，东城闲步。",
            "事与孤鸿去。",
            "探春尽是，伤离意绪。",
            "官柳低金缕。",
            "归骑晚，纤纤池塘飞雨。",
            "断肠院落，一帘风絮。"
        ],
        "notes": "",
        "id": "be7ed7043562956dded0102555890e92"
    },
    {
        "author": "周邦彦",
        "dynasty": "宋",
        "type": "词",
        "rhythmic": "留客住",
        "title": "",
        "preface": "",
        "paragraphs": [
            "嗟乌兔。",
            "正茫茫、相催无定，只恁东生西没，半均寒暑。",
            "昨见花红柳绿，处处林茂。",
            "又睹霜前篱畔，菊散馀香，看看又还秋暮。",
            "忍思虑。",
            "念古往贤愚，终归何处。",
            "争似高堂，日夜笙歌齐举。",
            "选甚连宵彻昼，再三留住。",
            "待拟沈醉扶上马，怎生向、主人未肯交去。"
        ],
        "notes": "",
        "id": "4f8b2736a3b401fbfa933aa5d4fa02d9"
    },
    {
        "author": "周邦彦",
        "dynasty": "宋",
        "type": "词",
        "rhythmic": "相思引",
        "title": "",
        "preface": "",
        "paragraphs": [
            "生碧香罗粉兰香。",
            "冷绡缄泪倩谁将。",
            "故人何在，烟水隔潇湘。",
            "花落燕□春欲老，絮吹思浪日偏长。",
            "一些儿事，何处不思量。"
        ],
        "notes": "",
        "id": "02bdeee9ee29a22bea47bf3c59aebb2a"
    },
    {
        "author": "周邦彦",
        "dynasty": "宋",
        "type": "词",
        "rhythmic": "看花回",
        "title": "",
        "preface": "",
        "paragraphs": [
            "蕙风初散轻暖，霁景微澄洁。",
            "秀蕊乍开乍敛，带雨态烟痕，春思纡结。",
            "危弦弄响，来去惊人莺语滑。",
            "无赖处，丽日楼台，乱纷歧路思奇绝。",
            "何计解，黏花系月。",
            "叹冷落、顿辜佳节。",
            "犹有当时气味，挂一缕相思，不断如发。",
            "云飞帝国，人在天边心暗折。",
            "语东风，共流转，谩作匆匆别。"
        ],
        "notes": "",
        "id": "2658f71b83da3c41a4904ad052385977"
    },
    {
        "author": "周邦彦",
        "dynasty": "宋",
        "type": "词",
        "rhythmic": "看花回",
        "title": "",
        "preface": "",
        "paragraphs": [
            "秀色芳容明眸，就中奇绝。",
            "细看艳波欲溜，最可惜微重，红绡轻帖。",
            "匀朱傅粉，几为严妆时涴睫。",
            "因个甚、底死嗔人，半饷斜眄费贴燮。",
            "斗帐里、浓欢意惬。",
            "带困眼、似开微合。",
            "曾倚高楼望远，似指笑频瞤，知他谁说。",
            "那日分飞，泪雨纵横光映颊。",
            "搵香罗，恐揉损，与他衫袖裛。"
        ],
        "notes": "",
        "id": "523f9e82377bb623ce195825ad0c3403"
    },
    {
        "author": "周邦彦",
        "dynasty": "宋",
        "type": "词",
        "rhythmic": "秋蕊香",
        "title": "",
        "preface": "",
        "paragraphs": [
            "乳鸭池塘水暖。",
            "风紧柳花迎面。",
            "午妆粉指印窗眼。",
            "曲里长眉翠浅。",
            "问知社日停针线。",
            "探新燕。",
            "宝钗落枕春梦远。",
            "帘影参差满院。"
        ],
        "notes": "",
        "id": "1db74f0ca6cf568d2190f8a1c78f2cc0"
    },
    {
        "author": "周邦彦",
        "dynasty": "宋",
        "type": "词",
        "rhythmic": "粉蝶儿慢",
        "title": "",
        "preface": "",
        "paragraphs": [
            "宿雾藏春，馀寒带雨，占得群芳开晚。",
            "艳初弄秀，倚东风娇懒。",
            "隔叶黄鹂传好音，唤入深丛中探。",
            "数枝新，比昨朝、又早红稀香浅。",
            "眷恋。",
            "重来倚槛。",
            "当韶华、未可轻辜双眼。",
            "赏心随分乐，有清尊檀板。",
            "每岁嬉游能几日，莫使一生歌欠。",
            "忍因循、片花飞、又成春减。"
        ],
        "notes": "",
        "id": "1f5b9af8c546b3db4cbd4aaff4ae7ac4"
    },
    {
        "author": "周邦彦",
        "dynasty": "宋",
        "type": "词",
        "rhythmic": "红林擒近",
        "title": "",
        "preface": "",
        "paragraphs": [
            "风雪惊初霁，水乡增暮寒。",
            "树杪坠飞羽，檐牙挂琅玕。",
            "才喜门堆巷积，可惜迤逦销残。",
            "渐看低竹翩翻。",
            "清池涨微澜。",
            "步屐晴正好，宴席晚方欢。",
            "梅花耐冷，亭亭来入冰盘。",
            "对前山横素，愁云变色，放杯同觅高处看。"
        ],
        "notes": "",
        "id": "674ebfeb6b3ecfc733d9d566b278545b"
    },
    {
        "author": "周邦彦",
        "dynasty": "宋",
        "type": "词",
        "rhythmic": "红林擒近",
        "title": "",
        "preface": "",
        "paragraphs": [
            "高柳春才软，冻梅寒更香。",
            "暮雪助清峭，玉尘散林塘。",
            "那堪飘风递冷，故遣度幕穿窗。",
            "似欲料理新妆。",
            "呵手弄丝簧。",
            "冷落词赋客，萧索水云乡。",
            "援毫授简，风流犹忆东梁。",
            "望虚檐徐转，迥廊未扫，夜长莫惜空酒觞。"
        ],
        "notes": "",
        "id": "32e275ecc531d43b11a8fe5a4834beaa"
    },
    {
        "author": "周邦彦",
        "dynasty": "宋",
        "type": "词",
        "rhythmic": "红窗迥",
        "title": "",
        "preface": "",
        "paragraphs": [
            "几日来、真个醉。",
            "不知道、窗外乱红，已深半指。",
            "花影被风摇碎。",
            "拥春酲乍起。",
            "有个人人，生得济楚，来向耳畔，问道今朝醒未。",
            "情性儿、慢腾腾地。",
            "恼得人又醉。"
        ],
        "notes": "",
        "id": "71dc1e4cb8c8e0fd4939ee09b641d13e"
    },
    {
        "author": "周邦彦",
        "dynasty": "宋",
        "type": "词",
        "rhythmic": "红罗袄",
        "title": "",
        "preface": "",
        "paragraphs": [
            "画烛寻欢去，羸马载愁归。",
            "念取酒东垆，尊罍虽近，采花南浦，蜂蝶须知。",
            "自分袂、天阔鸿稀。",
            "空怀梦约心期。",
            "楚客忆江蓠。",
            "算宋玉、未必为秋悲。"
        ],
        "notes": "",
        "id": "30b1783c370c27165da6b0c88d1a0be8"
    },
    {
        "author": "周邦彦",
        "dynasty": "宋",
        "type": "词",
        "rhythmic": "绕佛阁",
        "title": "",
        "preface": "",
        "paragraphs": [
            "暗尘四敛。",
            "楼观迥出，高映孤馆。",
            "清漏将短。",
            "厌闻夜久，签声动书幔。",
            "桂华又满。",
            "闲步露草，偏爱幽远。",
            "花气清婉，望中迤逦，城阴度河岸。",
            "倦客最萧索，醉倚斜桥穿柳线。",
            "还似汴堤，虹梁横水面。",
            "看浪飐春灯，舟下如箭。",
            "此行重见。",
            "叹故友难逢，羁思空乱。",
            "两眉愁、向谁舒展。"
        ],
        "notes": "",
        "id": "019d524c0f945339cbd1c5ee1a72da2b"
    },
    {
        "author": "周邦彦",
        "dynasty": "宋",
        "type": "词",
        "rhythmic": "绮寮怨",
        "title": "",
        "preface": "",
        "paragraphs": [
            "上马人扶残醉，晓风吹未醒。",
            "映水曲、翠瓦朱檐，垂杨里、乍见津亭。",
            "当时曾题败壁，蛛丝罩、淡墨苔晕青。",
            "念去来、岁月如流，徘徊久、叹息愁思盈。",
            "去去倦寻路程。",
            "江陵旧事，何曾再问杨琼。",
            "旧曲凄清。",
            "敛愁黛、与谁听。",
            "尊前故人如在，想念我、最关情。",
            "何须渭城。",
            "歌声未尽处，先泪零。"
        ],
        "notes": "",
        "id": "5c2443abf766dab751c80760940453c4"
    },
    {
        "author": "周邦彦",
        "dynasty": "宋",
        "type": "词",
        "rhythmic": "花心动",
        "title": "",
        "preface": "",
        "paragraphs": [
            "帘卷青楼，东风暖，杨花乱飘晴昼。",
            "兰袂褪香，罗帐褰红，绣枕旋移相就。",
            "海棠花谢春融暖，偎人恁、娇波频溜。",
            "象床稳，鸳衾谩展，浪翻红绉。",
            "一夜情浓似酒。",
            "香汗渍鲛绡，几番微透。",
            "鸾困凤慵，娅姹双眉，画也画应难就。",
            "问伊可煞□人厚。",
            "梅萼露、胭脂檀口。",
            "从此后、纤腰为郎管瘦。"
        ],
        "notes": "",
        "id": "4edf40952ba369c8196a6e63c3f66e26"
    },
    {
        "author": "周邦彦",
        "dynasty": "宋",
        "type": "词",
        "rhythmic": "花犯",
        "title": "",
        "preface": "",
        "paragraphs": [
            "粉墙低，梅花照眼，依然旧风味。",
            "露痕轻缀。",
            "疑净洗铅华，无限佳丽。",
            "去年胜赏曾孤倚。",
            "冰盘同宴喜。",
            "更可惜，雪中高树，香篝熏素被。",
            "今年对花最匆匆，相逢似有恨，依依愁悴。",
            "吟望久，青苔上、旋看飞坠。",
            "相将见、脆丸荐酒，人正在、空江烟浪里。",
            "但梦想、一枝潇洒，黄昏斜照水。"
        ],
        "notes": "",
        "id": "cacf58b98d16626880f92d61633eaa89"
    },
    {
        "author": "周邦彦",
        "dynasty": "宋",
        "type": "词",
        "rhythmic": "芳草渡・系裙腰",
        "title": "",
        "preface": "",
        "paragraphs": [
            "昨夜里，又再宿桃源，醉邀仙侣。",
            "听碧窗风快，珠帘半卷疏雨。",
            "多少离恨苦。",
            "方留连啼诉。",
            "凤帐晓，又是匆匆，独自归去。",
            "愁睹。",
            "满怀泪粉，瘦马冲泥寻去路。",
            "谩回首、烟迷望眼，依稀见朱户。",
            "似痴似醉，暗恼损、凭阑情绪。",
            "澹暮色，看尽栖鸦乱舞。"
        ],
        "notes": "",
        "id": "002eb587f70388f4fdda740eb40676dc"
    },
    {
        "author": "周邦彦",
        "dynasty": "宋",
        "type": "词",
        "rhythmic": "苏幕遮",
        "title": "",
        "preface": "",
        "paragraphs": [
            "燎沈香，消溽暑。",
            "鸟雀呼晴，侵晓窥檐语。",
            "叶上初阳乾宿雨，水面清圆，一一风荷举。",
            "故乡遥，何日去。",
            "家住吴门，久作长安旅。",
            "五月渔郎相忆否。",
            "小楫轻舟，梦入芙蓉浦。"
        ],
        "notes": "",
        "id": "32dac76a9616a899f66dc59ed579bedb"
    },
    {
        "author": "周邦彦",
        "dynasty": "宋",
        "type": "词",
        "rhythmic": "荔枝香近・荔枝香",
        "title": "",
        "preface": "",
        "paragraphs": [
            "夜来寒侵酒席，露微泫。",
            "舄履初会，香泽方熏，无端暗雨催人，但怪灯偏帘卷。",
            "回顾，始觉惊鸿去云远。",
            "大都世间，最苦唯聚散。",
            "到得春残，看即是、开离宴。",
            "细思别后，柳眼花须更谁剪。",
            "此怀何处消遣。"
        ],
        "notes": "",
        "id": "b441506ad3bcc14f7c923404604f5151"
    },
    {
        "author": "周邦彦",
        "dynasty": "宋",
        "type": "词",
        "rhythmic": "荔枝香近・荔枝香",
        "title": "",
        "preface": "",
        "paragraphs": [
            "照水残红零乱，风唤去。",
            "尽日测测轻寒，帘底吹香雾。",
            "黄昏客枕无憀，细响当窗雨。",
            "看两两相依燕新乳。",
            "楼下水，渐绿遍、行舟浦。",
            "暮往朝来，心逐片帆轻举。",
            "何日迎门，小槛朱笼报鹦鹉。",
            "共剪西窗蜜炬。"
        ],
        "notes": "",
        "id": "1103d752c210e168818dfde0ce5d9dd6"
    },
    {
        "author": "周邦彦",
        "dynasty": "宋",
        "type": "词",
        "rhythmic": "菩萨蛮",
        "title": "",
        "preface": "",
        "paragraphs": [
            "银河宛转三千曲。",
            "浴凫飞鹭澄波绿。",
            "何处是归舟。",
            "夕阳江上楼。",
            "天憎梅浪发。",
            "故下封枝雪。",
            "深院卷帘看。",
            "应怜江上寒。"
        ],
        "notes": "",
        "id": "b21fb7e1eb3bffccb1f345b3ae0b0d76"
    },
    {
        "author": "周邦彦",
        "dynasty": "宋",
        "type": "词",
        "rhythmic": "蓦山溪",
        "title": "",
        "preface": "",
        "paragraphs": [
            "江天雪意，夜色寒成阵。",
            "翠袖捧金蕉，酒红潮、香凝沁粉。",
            "帘波不动，新月淡笼明，香破豆，烛频花，减字歌声稳。",
            "恨眉羞敛，往事休重问。",
            "人去小庭空，有梅梢、一枝春信。",
            "檀心未展，谁为探芳丛，消瘦尽，洗妆匀，应更添风韵。"
        ],
        "notes": "",
        "id": "c65e27b232cfd3cce82cfeed7ebb0402"
    },
    {
        "author": "周邦彦",
        "dynasty": "宋",
        "type": "词",
        "rhythmic": "蓦山溪",
        "title": "",
        "preface": "",
        "paragraphs": [
            "楼前疏柳，柳外无穷路。",
            "翠色四天垂，数峰青、高城阔处。",
            "江湖病眼，偏向此山明，愁无语。",
            "空凝伫。",
            "两两昏鸦去。",
            "平康巷陌，往事如花雨。",
            "十载却归来，倦追寻、酒旗戏鼓。",
            "今宵幸有，人似月婵娟，霞袖举。",
            "杯深注。",
            "一曲黄金缕。"
        ],
        "notes": "",
        "id": "c2a0a39ee7c52148a932a593d41bdfac"
    },
    {
        "author": "周邦彦",
        "dynasty": "宋",
        "type": "词",
        "rhythmic": "蓦山溪",
        "title": "",
        "preface": "",
        "paragraphs": [
            "湖平春水，菱荇萦船尾。",
            "空翠入衣襟，拊轻桹、游鱼惊避。",
            "晚来潮上，迤逦没沙痕，山四倚。",
            "云渐起。",
            "鸟度屏风里。",
            "周郎逸兴，黄帽侵云水。",
            "落日媚沧洲，泛一棹、夷犹未已。",
            "玉箫金管，不共美人游，因个甚，烟雾底。",
            "独爱莼羹美。"
        ],
        "notes": "",
        "id": "45c14a29d3e0fd53d39f536f87cb90d0"
    },
    {
        "author": "周邦彦",
        "dynasty": "宋",
        "type": "词",
        "rhythmic": "蕙兰芳引",
        "title": "",
        "preface": "",
        "paragraphs": [
            "寒莹晚空，点清镜、断霞孤鹜。",
            "对客馆深扃，霜草未衰更绿。",
            "倦游厌旅，但梦绕、阿娇金屋。",
            "想故人别后，尽日空疑风竹。",
            "塞北氍毹，江南图障，是处温燠。",
            "更花管云笺，犹写寄情旧曲。",
            "音尘迢递，但劳远目。",
            "今夜长，争奈枕单人独。"
        ],
        "notes": "",
        "id": "1f9e1ad5aa5a45488b0e41bfd3f24188"
    },
    {
        "author": "周邦彦",
        "dynasty": "宋",
        "type": "词",
        "rhythmic": "虞美人",
        "title": "",
        "preface": "",
        "paragraphs": [
            "淡云笼月松溪路。",
            "长记分携处。",
            "梦魂连夜绕松溪。",
            "此夜相逢恰似、梦中时。",
            "海山陡觉风光好。",
            "莫惜金尊倒。",
            "柳花吹雪燕飞忙。",
            "生怕扁舟归去、断人肠。"
        ],
        "notes": "",
        "id": "19c18d6721ef388e4ba5972ad74a1307"
    },
    {
        "author": "周邦彦",
        "dynasty": "宋",
        "type": "词",
        "rhythmic": "虞美人",
        "title": "",
        "preface": "",
        "paragraphs": [
            "玉觞才掩朱弦悄。",
            "弹指壶天晓。",
            "回头犹认倚墙花。",
            "只向小桥南畔、便天涯。",
            "银蟾依旧当窗满。",
            "顾影魂先断。",
            "凄风休飐半残灯。",
            "拟倩今宵归梦、到云屏。"
        ],
        "notes": "",
        "id": "65d1831b29de50566a24409b18d80f10"
    },
    {
        "author": "周邦彦",
        "dynasty": "宋",
        "type": "词",
        "rhythmic": "虞美人",
        "title": "",
        "preface": "",
        "paragraphs": [
            "疏篱曲径田家小。",
            "云树开清晓。",
            "天寒山色有无中。",
            "野外一声钟起、送孤蓬。",
            "添衣策马寻亭堠。",
            "愁抱惟宜酒。",
            "菰蒲睡鸭占陂塘。",
            "纵被行人惊散、又成双。"
        ],
        "notes": "",
        "id": "bc71a90caadfb7147c1fea740b46cab9"
    },
    {
        "author": "周邦彦",
        "dynasty": "宋",
        "type": "词",
        "rhythmic": "虞美人",
        "title": "",
        "preface": "",
        "paragraphs": [
            "灯前欲去仍留恋。",
            "肠断朱扉远。",
            "未须红雨洗香腮。",
            "待得蔷薇花谢、便归来。",
            "舞腰歌版闲时按。",
            "一任傍人看。",
            "金炉应见旧残煤。",
            "莫使恩情容易、似寒灰。"
        ],
        "notes": "",
        "id": "1f998bc3a448afc0eb383d98f6b46de7"
    },
    {
        "author": "周邦彦",
        "dynasty": "宋",
        "type": "词",
        "rhythmic": "虞美人",
        "title": "",
        "preface": "",
        "paragraphs": [
            "廉纤小雨池塘遍。",
            "细点看萍面。",
            "一双燕子守朱门。",
            "比似寻常时候、易黄昏。",
            "宜城酒泛浮香絮。",
            "细作更阑语。",
            "相将羁思乱如云。",
            "又是一窗灯影、两愁人。"
        ],
        "notes": "",
        "id": "b16af5ddea748dee432f040e3073c6f7"
    },
    {
        "author": "周邦彦",
        "dynasty": "宋",
        "type": "词",
        "rhythmic": "虞美人",
        "title": "",
        "preface": "",
        "paragraphs": [
            "金闺平帖春云暖。",
            "昼漏花前短。",
            "玉颜酒解艳红消。",
            "一面捧心啼困、不成娇。",
            "别来新翠迷行径。",
            "窗锁玲珑影。",
            "砑绫小字夜来封。",
            "斜倚曲栏凝睇、数归鸿。"
        ],
        "notes": "",
        "id": "8b83a2de7b75beefa61bf118383a51f3"
    },
    {
        "author": "周邦彦",
        "dynasty": "宋",
        "type": "词",
        "rhythmic": "蝶恋花",
        "title": "",
        "preface": "",
        "paragraphs": [
            "酒熟微红生眼尾，半额龙香，冉冉飘衣袂。云压宝钗撩不起，黄金心字双垂耳。",
            "愁入眉痕添秀美，无限柔情，分付西流水。忽被惊风吹别泪，只应天也知人意。"
        ],
        "notes": "",
        "id": "4255a1394f1bc0528120ad43181cca29"
    },
    {
        "author": "周邦彦",
        "dynasty": "宋",
        "type": "词",
        "rhythmic": "蝶恋花",
        "title": "",
        "preface": "",
        "paragraphs": [
            "叶底寻花春欲暮，折遍柔枝，满手真珠露。不见旧人空旧处，对花惹起愁无数。",
            "却倚阑干吹柳絮，粉蝶多情，飞上钗头住。若遣郎身如蝶羽，芳时争肯抛人去。"
        ],
        "notes": "",
        "id": "a75238c9fe6e6fdda4fced1c12857a9a"
    },
    {
        "author": "周邦彦",
        "dynasty": "宋",
        "type": "词",
        "rhythmic": "蝶恋花",
        "title": "",
        "preface": "",
        "paragraphs": [
            "晚步芳塘新霁后，春意潜来，迤逦通窗牖。午睡渐多浓似酒，韶华已入东君手。",
            "嫩绿轻黄成染透，烛下工夫，泄漏章台秀。拟插芳条须满首，管交风味还胜旧。"
        ],
        "notes": "",
        "id": "bb2969357dd570e6d5e28aef1aee3c88"
    },
    {
        "author": "周邦彦",
        "dynasty": "宋",
        "type": "词",
        "rhythmic": "蝶恋花",
        "title": "",
        "preface": "",
        "paragraphs": [
            "美盼低迷情宛转，爱雨怜云，渐觉宽金钏。桃李香苞秋不展，深心黯黯谁能见。",
            "宋玉墙高才一觇，絮乱丝繁，苦隔春风面。歌板未终风色便，梦为蝴蝶留芳甸。"
        ],
        "notes": "",
        "id": "977c597940ccbb1496eba0dd9bac3dec"
    },
    {
        "author": "周邦彦",
        "dynasty": "宋",
        "type": "词",
        "rhythmic": "蝶恋花",
        "title": "",
        "preface": "",
        "paragraphs": [
            "鱼尾霞生明远树，翠壁黏天，玉叶迎风举。一笑相逢蓬海路，人间风月如尘土。",
            "剪水双眸云鬓吐，醉倒天瓢，笑语生青雾。此会未阑须记取，桃花几度吹红雨。"
        ],
        "notes": "",
        "id": "2d5ce604e4f4d530d5598404139016a5"
    },
    {
        "author": "周邦彦",
        "dynasty": "宋",
        "type": "词",
        "rhythmic": "蝶恋花",
        "title": "",
        "preface": "",
        "paragraphs": [
            "月皎惊乌栖不定，更漏将残，轣辘牵金井。唤起两眸清炯炯，泪花落枕红棉泠。",
            "执手霜风吹鬓影，去意徊徨，别语愁难听。楼上阑干横斗柄，露寒人远鸡相应。"
        ],
        "notes": "",
        "id": "c6430b3398dd2fe4ee6cc04ff2379fbb"
    },
    {
        "author": "周邦彦",
        "dynasty": "宋",
        "type": "词",
        "rhythmic": "蝶恋花",
        "title": "",
        "preface": "",
        "paragraphs": [
            "小阁阴阴人寂后，翠幕褰风，烛影摇疏牖。夜半霜寒初索酒，金刀正在柔荑手。",
            "彩薄粉轻光欲透，小叶尖新，未放双眉秀。记得长条垂鹢首，别离情味还依旧。"
        ],
        "notes": "",
        "id": "1020ab1e414c748843aa193ba3a5d9a4"
    },
    {
        "author": "周邦彦",
        "dynasty": "宋",
        "type": "词",
        "rhythmic": "蝶恋花",
        "title": "",
        "preface": "",
        "paragraphs": [
            "蠢蠢黄金初脱后，暖日飞绵，取次粘窗牖。不见长条低拂酒，赠行应已输先手。",
            "莺掷金梭飞不透，小榭危楼，处处添奇秀。何日隋堤萦马首，路长人倦空思旧。"
        ],
        "notes": "",
        "id": "751a117baf92662d579085efd88652a0"
    },
    {
        "author": "周邦彦",
        "dynasty": "宋",
        "type": "词",
        "rhythmic": "蝶恋花",
        "title": "",
        "preface": "",
        "paragraphs": [
            "桃萼新香梅落后，暗叶藏鸦，苒苒垂亭牖。舞困低迷如著酒，乱丝偏近游人手。",
            "雨过朦胧斜日透，客舍青青，特地添明秀。莫话扬鞭回别首，渭城荒远无交旧。"
        ],
        "notes": "",
        "id": "602331fc1e00794d858578d50d492089"
    },
    {
        "author": "周邦彦",
        "dynasty": "宋",
        "type": "词",
        "rhythmic": "蝶恋花",
        "title": "",
        "preface": "",
        "paragraphs": [
            "爱日轻明新雪后，柳眼星星，渐欲穿窗牖。不待长亭倾别酒，一枝已入骚人手。",
            "浅浅挼蓝轻蜡透，过尽冰霜，便与春争秀。强对青铜簪白首，老来风味难依旧。"
        ],
        "notes": "",
        "id": "9c75adc4db02a97f5986ba71d21f5aa2"
    },
    {
        "author": "周邦彦",
        "dynasty": "宋",
        "type": "词",
        "rhythmic": "西平乐",
        "title": "",
        "preface": "",
        "paragraphs": [
            "稚柳苏晴，故溪歇雨，川迥未觉春赊。",
            "驼褐寒侵，正怜初日，轻阴抵死须遮。",
            "叹事逐孤鸿尽去，身与塘蒲共晚，争知向此，征途迢递，伫立尘沙。",
            "追念朱颜翠发，曾到处、故地使人嗟。",
            "道连三楚，天低四野，乔木依前，临路敧斜。",
            "重慕想，东陵晦迹，彭泽归来，左右琴书自乐，松菊相依，何况风流鬓未华。",
            "多谢故人，亲驰郑驿，时倒融尊，劝此淹留，共过芳时，翻令倦客思家。"
        ],
        "notes": "",
        "id": "8e4bb32130e8210c5d53fb7ac26c5138"
    },
    {
        "author": "周邦彦",
        "dynasty": "宋",
        "type": "词",
        "rhythmic": "西河",
        "title": "",
        "preface": "",
        "paragraphs": [
            "长安道，潇洒西风时起。",
            "尘埃车马晚游行，霸陵烟水。",
            "乱鸦栖鸟夕阳中，参差霜树相倚。",
            "到此际。",
            "愁如苇。",
            "冷落关河千里。",
            "追思唐汉昔繁华，断碑残记。",
            "未央宫阙已成灰，终南依旧浓翠。",
            "对此景、无限愁思。",
            "绕天涯、秋蟾如水。",
            "转使客情如醉。",
            "想当时、万古雄名，尽作往来人、凄凉事。"
        ],
        "notes": "",
        "id": "3c9500d5113c4c244245ee91fbdab701"
    },
    {
        "author": "周邦彦",
        "dynasty": "宋",
        "type": "词",
        "rhythmic": "西河",
        "title": "",
        "preface": "",
        "paragraphs": [
            "佳丽地。",
            "南朝盛事谁记。",
            "山围故国绕清江，髻鬟对起。",
            "怒涛寂寞打孤城，风樯遥度天际。",
            "断崖树，犹倒倚。",
            "莫愁艇子曾系。",
            "空馀旧迹郁苍苍，雾沈半垒。",
            "夜深月过女墙来，赏心东望淮水。",
            "酒旗戏鼓甚处市。",
            "想依稀、王谢邻里。",
            "燕子不知何世。",
            "入寻常、巷陌人家，相对如说兴亡，斜阳里。"
        ],
        "notes": "",
        "id": "a3e5f484e4516cab1f25d1852c3de43a"
    },
    {
        "author": "周邦彦",
        "dynasty": "宋",
        "type": "词",
        "rhythmic": "解语花",
        "title": "",
        "preface": "",
        "paragraphs": [
            "风销焰蜡，露浥烘炉。",
            "花市光相射。",
            "桂华流瓦。",
            "纤云散，耿耿素娥欲下。",
            "衣裳淡雅。",
            "看楚女、纤腰一把。",
            "箫鼓喧，人影参差，满路飘香麝。",
            "因念都城放夜。",
            "望千门如昼，嬉笑游冶。",
            "钿车罗帕。",
            "相逢处，自有暗尘随马。",
            "年光是也。",
            "唯只见、旧情衰谢。",
            "清漏移，飞盖归来，从舞休歌罢。"
        ],
        "notes": "",
        "id": "27060dec52aa488df1cd104383abf256"
    },
    {
        "author": "周邦彦",
        "dynasty": "宋",
        "type": "词",
        "rhythmic": "解蹀躞",
        "title": "",
        "preface": "",
        "paragraphs": [
            "候馆丹枫吹尽，面旋随风舞。",
            "夜寒霜月，飞来伴孤旅。",
            "还是独拥秋衾，梦馀酒困都醒，满怀离苦。",
            "甚情绪。",
            "深念凌波微步。",
            "幽房暗相遇，泪珠都作，秋宵枕前雨。",
            "此恨音驿难通，待凭征雁归时，带将愁去。"
        ],
        "notes": "",
        "id": "f80df8357fd40726fe75d89c51b5ba2e"
    },
    {
        "author": "周邦彦",
        "dynasty": "宋",
        "type": "词",
        "rhythmic": "解连环",
        "title": "",
        "preface": "",
        "paragraphs": [
            "怨怀无托。",
            "嗟情人断绝，信音辽邈。",
            "信妙手、能解连环，似风散雨收，雾轻云薄。",
            "燕子楼空，暗尘锁、一床弦索。",
            "想移根换叶。",
            "尽是旧时，手种红药。",
            "汀洲渐生杜若。",
            "料舟依岸曲，人在天角。",
            "谩记得、当日音书，把闲语闲言，待总烧却。",
            "水驿春回，望寄我、江南梅萼。",
            "拚今生，对花对酒，为伊落泪。"
        ],
        "notes": "",
        "id": "c40f71e465630509e9d8d3c1e3c7be40"
    },
    {
        "author": "周邦彦",
        "dynasty": "宋",
        "type": "词",
        "rhythmic": "诉衷情",
        "title": "",
        "preface": "",
        "paragraphs": [
            "当时选舞万人长。",
            "玉带小排方。",
            "喧传京国声价，年少最无量。",
            "花阁迥，酒筵香。",
            "想难忘。",
            "而今何事，佯向人前，不认周郎。"
        ],
        "notes": "",
        "id": "484a7ed60cfc2ee608ac0cec300cec2b"
    },
    {
        "author": "周邦彦",
        "dynasty": "宋",
        "type": "词",
        "rhythmic": "诉衷情",
        "title": "",
        "preface": "",
        "paragraphs": [
            "堤前亭午未融霜。",
            "风紧雁无行。",
            "重寻旧日岐路，茸帽北游装。",
            "期信杳，别离长。",
            "远情伤。",
            "风翻酒幔，寒凝茶烟，又是何乡。"
        ],
        "notes": "",
        "id": "118a89932e3aaf907a7392ce769a42a7"
    },
    {
        "author": "周邦彦",
        "dynasty": "宋",
        "type": "词",
        "rhythmic": "诉衷情",
        "title": "",
        "preface": "",
        "paragraphs": [
            "出林杏子落金盘。",
            "齿软怕尝酸。",
            "可惜半残青紫，犹有小唇丹。",
            "南陌上，落花闲。",
            "雨斑斑。",
            "不言不语，一段伤春，都在眉间。"
        ],
        "notes": "",
        "id": "79c84d1c705eb795bb494eb81918c194"
    },
    {
        "author": "周邦彦",
        "dynasty": "宋",
        "type": "词",
        "rhythmic": "过秦楼",
        "title": "",
        "preface": "",
        "paragraphs": [
            "水浴清蟾，叶喧凉吹，巷陌马声初断。",
            "闲依露井，笑扑流萤，惹破画罗轻扇。",
            "人静夜久凭阑，愁不归眠，立残更箭。",
            "叹年华一瞬，人今千里，梦沈书远。",
            "空见说、鬓怯琼梳，容销金镜，渐懒趁时匀染。",
            "梅风地溽，虹雨苔滋，一架舞红都变。",
            "谁信无憀，为伊才减江淹，情伤荀倩。",
            "但明河影下，还看稀星数点。"
        ],
        "notes": "",
        "id": "d9e7a0c7544eaf1b61bec0956f52547b"
    },
    {
        "author": "周邦彦",
        "dynasty": "宋",
        "type": "词",
        "rhythmic": "迎春乐",
        "title": "",
        "preface": "",
        "paragraphs": [
            "人人花艳明春柳。",
            "忆筵上、偷携手。",
            "趁歌停舞罢来相就。",
            "醒醒个、无些酒。",
            "比目香囊新刺绣。",
            "连隔座、一时薰透。",
            "为甚月中归，长是他、随车后。"
        ],
        "notes": "",
        "id": "36b9b78090f2252f3f1cab91668b5bb7"
    },
    {
        "author": "周邦彦",
        "dynasty": "宋",
        "type": "词",
        "rhythmic": "迎春乐",
        "title": "",
        "preface": "",
        "paragraphs": [
            "桃蹊柳曲闲踪迹。",
            "俱曾是、大堤客。",
            "解春衣、贳酒城南陌。",
            "频醉卧、胡姬侧。",
            "鬓点吴霜嗟早白。",
            "更谁念、玉溪消息。",
            "他日水云身，相望处，无南北。"
        ],
        "notes": "",
        "id": "752e8e8c94ccd39459e91c9351745e0e"
    },
    {
        "author": "周邦彦",
        "dynasty": "宋",
        "type": "词",
        "rhythmic": "迎春乐",
        "title": "",
        "preface": "",
        "paragraphs": [
            "清池小圃开云屋。",
            "结春伴、往来熟。",
            "忆年时，纵酒杯行速。",
            "看月上、归禽宿。",
            "墙里修篁森似束。",
            "记名字、曾刊新绿。",
            "见说别来长，沿翠藓、封寒玉。"
        ],
        "notes": "",
        "id": "f8b5e8c99a4b4e8a7c6296287d7e01a8"
    },
    {
        "author": "周邦彦",
        "dynasty": "宋",
        "type": "词",
        "rhythmic": "还京乐",
        "title": "",
        "preface": "",
        "paragraphs": [
            "禁烟近，触处、浮香秀色相料理。",
            "正泥花时候，奈何客里，光阴虚费。",
            "望箭波无际。",
            "迎风漾日黄云委。",
            "任去远，中有万点，相思清泪。",
            "到长淮底。",
            "过当时楼下，殷勤为说，春来羁旅况味。",
            "堪嗟误约乖期，向天涯、自看桃李。",
            "想而今、应恨墨盈笺，愁妆照水。",
            "怎得青鸾翼，飞归教见憔悴。"
        ],
        "notes": "",
        "id": "8a6b007b465cca1a50c46d4319cebc90"
    },
    {
        "author": "周邦彦",
        "dynasty": "宋",
        "type": "词",
        "rhythmic": "醉桃源・阮郎归",
        "title": "",
        "preface": "",
        "paragraphs": [
            "菖蒲叶老水平沙。",
            "临流苏小家。",
            "画阑曲径宛秋蛇。",
            "金英垂露华。",
            "烧蜜炬，引莲娃。",
            "酒香薰脸霞。",
            "再来重约日西斜。",
            "倚门听暮鸦。"
        ],
        "notes": "",
        "id": "12ca91839771903b0e0cf6385bea837c"
    },
    {
        "author": "周邦彦",
        "dynasty": "宋",
        "type": "词",
        "rhythmic": "醉桃源・阮郎归",
        "title": "",
        "preface": "",
        "paragraphs": [
            "冬衣初染远山青。",
            "双丝云雁绫。",
            "夜寒袖湿欲成冰。",
            "都缘珠泪零。",
            "情黯黯，闷腾腾。",
            "身如秋后蝇。",
            "若教随马逐郎行。",
            "不辞多少程。"
        ],
        "notes": "",
        "id": "2af647623b4ec00b6545f0c5d1255a63"
    },
    {
        "author": "周邦彦",
        "dynasty": "宋",
        "type": "词",
        "rhythmic": "醉落魄・一斛珠",
        "title": "",
        "preface": "",
        "paragraphs": [
            "葺金细弱。",
            "秋风嫩、桂花初著。",
            "蕊珠宫里人难学。",
            "花染娇荑，羞映翠云幄。",
            "清香不与兰荪弱。",
            "一枝云鬓巧梳掠。",
            "夜凉轻撼蔷薇萼。",
            "香满衣襟，月在凤凰阁。"
        ],
        "notes": "",
        "id": "447e6b23a3582822b4d8ccc9c3f8dc00"
    },
    {
        "author": "周邦彦",
        "dynasty": "宋",
        "type": "词",
        "rhythmic": "锁窗寒・琐寒窗",
        "title": "",
        "preface": "",
        "paragraphs": [
            "暗柳啼鸦，单衣伫立，小帘朱户。",
            "桐花半亩，静锁一庭愁雨。",
            "洒空阶，夜阑未休，故人剪烛西窗语。",
            "似楚江暝宿，风灯零乱，少年羁旅。",
            "迟暮。",
            "嬉游处。",
            "正店舍无烟，禁城百五。",
            "旗亭唤酒，付与高阳俦侣。",
            "想东园，桃李自春，小唇秀靥今在否。",
            "到归时，定有残英，待客携尊俎。"
        ],
        "notes": "",
        "id": "fdc5b389f7ff2c2c9f77123f8a1dc0bb"
    },
    {
        "author": "周邦彦",
        "dynasty": "宋",
        "type": "词",
        "rhythmic": "长相思",
        "title": "",
        "preface": "",
        "paragraphs": [
            "沙棠舟。",
            "小棹游。",
            "池水澄澄人影浮。",
            "锦鳞迟上钩。",
            "烟云愁。",
            "箫鼓休。",
            "再得来时已变秋。",
            "欲归须少留。"
        ],
        "notes": "",
        "id": "1ff84d4c58f42a9902a7df407e65f620"
    },
    {
        "author": "周邦彦",
        "dynasty": "宋",
        "type": "词",
        "rhythmic": "长相思",
        "title": "",
        "preface": "",
        "paragraphs": [
            "好风浮。",
            "晚雨收。",
            "林叶阴阴映鹢舟。",
            "斜阳明倚楼。",
            "黯凝眸。",
            "忆旧游。",
            "艇子扁舟来莫愁。",
            "石城风浪秋。"
        ],
        "notes": "",
        "id": "a66d174f254a33a00ceada0d76236776"
    },
    {
        "author": "周邦彦",
        "dynasty": "宋",
        "type": "词",
        "rhythmic": "长相思",
        "title": "",
        "preface": "",
        "paragraphs": [
            "马如飞。",
            "归未归。",
            "谁在河桥见别离。",
            "修杨委地垂。",
            "掩面啼。",
            "人怎知。",
            "桃李成阴莺哺儿。",
            "闲行春尽时。"
        ],
        "notes": "",
        "id": "2623c6cbae2134d0bdde4da3f837c7bf"
    },
    {
        "author": "周邦彦",
        "dynasty": "宋",
        "type": "词",
        "rhythmic": "长相思",
        "title": "",
        "preface": "",
        "paragraphs": [
            "举离觞。",
            "掩洞房。",
            "箭水泠泠刻漏长。",
            "愁中看晓光。",
            "整罗裳。",
            "脂粉香。",
            "见扫门前车上霜。",
            "相持泣路傍。"
        ],
        "notes": "",
        "id": "249dd6e817e69869393129a0ce3a1509"
    },
    {
        "author": "周邦彦",
        "dynasty": "宋",
        "type": "词",
        "rhythmic": "长相思",
        "title": "",
        "preface": "",
        "paragraphs": [
            "夜色澄明。",
            "天街如水，风力微冷帘旌。",
            "幽期再偶，坐久相看才喜，欲叹还惊。",
            "醉眼重醒。",
            "映雕阑修竹，共数流萤。",
            "细语轻盈。",
            "尽银台、挂蜡潜听。",
            "自初识伊来，便惜妖娆艳质，美眄柔情。",
            "桃溪换世，鸾驭凌空，有愿须成。",
            "游丝荡絮，任轻狂、相逐牵萦。",
            "但连环不解，流水长东，难负深盟。"
        ],
        "notes": "",
        "id": "5a72b2223976dfdcb1b996076c2e7038"
    },
    {
        "author": "周邦彦",
        "dynasty": "宋",
        "type": "词",
        "rhythmic": "隔浦莲・隔浦莲近拍",
        "title": "",
        "preface": "",
        "paragraphs": [
            "新篁摇动翠葆。",
            "曲径通深窈。",
            "夏果收新脆，金丸落、惊飞鸟。",
            "浓霭迷岸草。",
            "蛙声闹。",
            "骤雨鸣池沼。",
            "水亭小。",
            "浮萍破处，帘花檐影颠倒。",
            "纶巾羽扇，困卧北窗清晓。",
            "屏里吴山梦自到。",
            "惊觉。",
            "依然身在江表。"
        ],
        "notes": "",
        "id": "4069c73270dfdea289fb8992c8d191f8"
    },
    {
        "author": "周邦彦",
        "dynasty": "宋",
        "type": "词",
        "rhythmic": "霜叶飞",
        "title": "",
        "preface": "",
        "paragraphs": [
            "露迷衰草。",
            "疏星挂，凉蟾低下林表。",
            "素娥青女斗婵娟，正倍添凄悄。",
            "渐飒飒、丹枫撼晓。",
            "横天云浪鱼鳞小。",
            "似故人相看，又透入、清辉半饷，特地留照。",
            "迢递望极关山，波穿千里，度日如岁难到。",
            "凤楼今夜听秋风，奈五更愁抱。",
            "想玉匣、哀弦闭了。",
            "无心重理相思调。",
            "见皓月、牵离恨，屏掩孤颦，泪流多少。"
        ],
        "notes": "",
        "id": "31c82e6a4ae427a2c8957033b455b7e5"
    },
    {
        "author": "周邦彦",
        "dynasty": "宋",
        "type": "词",
        "rhythmic": "青房并蒂莲",
        "title": "",
        "preface": "",
        "paragraphs": [
            "醉凝眸。",
            "正楚天秋晚，远岸云收。",
            "草绿莲红，□映小汀洲。",
            "芰荷香里鸳鸯浦，恨菱歌、惊起眠鸥。",
            "望去帆、一派湖光，棹声咿哑橹声柔。",
            "愁窥汴堤细柳，曾舞送莺时，锦缆龙舟。",
            "拥倾国纤腰皓齿，笑倚楼。",
            "空令五湖夜月，也羞照三十六宫秋。",
            "正浪吟、不觉回桡，水花风叶两悠悠。"
        ],
        "notes": "",
        "id": "a445fc72fda6a836754e1fd08e4bd97f"
    },
    {
        "author": "周邦彦",
        "dynasty": "宋",
        "type": "词",
        "rhythmic": "青玉案",
        "title": "",
        "preface": "",
        "paragraphs": [
            "良夜灯光簇如豆。",
            "占好事、今宵有。",
            "酒罢歌阑人散后。",
            "琵琶轻放，语声低颤，灭烛来相就。",
            "玉体偎人情何厚。",
            "轻惜轻怜转唧𠺕。",
            "雨散云收眉儿皱。",
            "只愁彰露，那人知后。",
            "把我来僝僽。"
        ],
        "notes": "",
        "id": "ba223ce54d98da41fa5dd8addd0a7a3c"
    },
    {
        "author": "周邦彦",
        "dynasty": "宋",
        "type": "词",
        "rhythmic": "风流子",
        "title": "",
        "preface": "",
        "paragraphs": [
            "枫林凋晚叶，关河迥，楚客惨将归。",
            "望一川暝霭，雁声哀怨，半规凉月，人影参差。",
            "酒醒后，泪花销凤蜡，风幕卷金泥。",
            "砧杵韵高，唤回残梦，绮罗香减，牵起馀悲。",
            "亭皋分襟地，难拚处、偏是掩面牵衣。",
            "何况怨怀长结，重见无期。",
            "想寄恨书中，银钩空满，断肠声里，玉筋还垂。",
            "多少暗愁密意，唯有天知。"
        ],
        "notes": "",
        "id": "bd28ba9810f6643faa3576857d14863f"
    },
    {
        "author": "周邦彦",
        "dynasty": "宋",
        "type": "词",
        "rhythmic": "风流子",
        "title": "",
        "preface": "",
        "paragraphs": [
            "新绿小池塘。",
            "风帘动，碎影舞斜阳。",
            "羡金屋去来，旧时巢燕，土花缭绕，前度莓墙。",
            "绣阁凤帏深几许，曾听得理丝簧。",
            "欲说又休，虑乖芳信，未歌先咽，愁近清觞。",
            "遥知新妆了，开朱户，应自待月西厢。",
            "最苦梦魂，今宵不到伊行。",
            "问甚时说与，佳音密耗，寄将秦镜，偷换韩香。",
            "天便教人，霎时厮见何妨。"
        ],
        "notes": "",
        "id": "d4c0f158aaf8b3527e3fea5a92e35410"
    },
    {
        "author": "周邦彦",
        "dynasty": "宋",
        "type": "词",
        "rhythmic": "鹊桥仙令・鹊桥仙",
        "title": "",
        "preface": "",
        "paragraphs": [
            "浮花浪蕊，人间无数，开遍朱朱白白。",
            "瑶池一朵玉芙蓉，秋露洗、丹砂真色。",
            "晚凉拜月，六铢衣动，应被姮娥认得。",
            "翩然欲上广寒宫，横玉度、一声天碧。"
        ],
        "notes": "",
        "id": "2dca92e34681997257b0ed123ee45c78"
    },
    {
        "author": "周邦彦",
        "dynasty": "宋",
        "type": "词",
        "rhythmic": "鹤冲天",
        "title": "",
        "preface": "",
        "paragraphs": [
            "白角簟，碧纱厨。",
            "梅雨乍晴初。",
            "谢家池畔正清虚。",
            "香散嫩芙蕖。",
            "日流金，风解愠。",
            "一弄素琴歌舞。",
            "慢摇纨扇诉花笺。",
            "吟待晚凉天。"
        ],
        "notes": "",
        "id": "f0d11d6afd7cb39f503074ff6ad14d4c"
    },
    {
        "author": "周邦彦",
        "dynasty": "宋",
        "type": "词",
        "rhythmic": "鹤冲天",
        "title": "",
        "preface": "",
        "paragraphs": [
            "梅雨霁，暑风和。",
            "高柳乱蝉多。",
            "小园台榭远池波。",
            "鱼戏动新荷。",
            "薄纱厨，轻羽扇。",
            "枕冷簟凉深院。",
            "此时情绪此时天。",
            "无事小神仙。"
        ],
        "notes": "",
        "id": "4f074a51e6398e76a60d3b928add6693"
    },
    {
        "author": "周邦彦",
        "dynasty": "宋",
        "type": "词",
        "rhythmic": "黄鹂绕碧树",
        "title": "",
        "preface": "",
        "paragraphs": [
            "双阙笼嘉气，寒威日晚，岁华将暮。",
            "小院闲庭，对寒梅照雪，淡烟凝素。",
            "忍当迅景，动无限、伤春情绪。",
            "犹赖是、上苑风光渐好，芳容将煦。",
            "草荚兰芽渐吐。",
            "且寻芳、更休思虑。",
            "这浮世、甚驱驰利禄，奔竞尘土。",
            "纵有魏珠照乘，未买得流年住。",
            "争如盛饮流霞，醉偎琼树。"
        ],
        "notes": "",
        "id": "b46f34b20b5dc69b7ee603e9ab0a079a"
    },
    {
        "author": "周邦彦",
        "dynasty": "宋",
        "type": "词",
        "rhythmic": "齐天乐",
        "title": "",
        "preface": "",
        "paragraphs": [
            "绿芜凋尽台城路，殊乡又逢秋晚。",
            "暮雨生寒，鸣蛩劝织，深阁时闻裁剪。",
            "云窗静掩。",
            "叹重拂罗裀，顿疏花簟。",
            "尚有綀囊，露萤清夜照书卷。",
            "荆江留滞最久，故人相望处，离思何限。",
            "渭水西风，长安乱叶，空忆诗情宛转。",
            "凭高眺远。",
            "正玉液新篘，蟹螯初荐。",
            "醉倒山翁，但愁斜照敛。"
        ],
        "notes": "",
        "id": "ac473933c43c1fba288e65f21f74633c"
    }
]