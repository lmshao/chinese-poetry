[
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "上崔中丞古意二首  其一",
        "preface": "",
        "paragraphs": [
            "明月堕我檐，白云生我屋。",
            "明发起振衣，出户聊踯躅。",
            "青冥下輶轩，皇华照幽谷。",
            "乾坤散清气，固不在恶木。"
        ],
        "notes": "",
        "id": "620c7be360a7be193d7230f279030dc0"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "上崔中丞古意二首  其二",
        "preface": "",
        "paragraphs": [
            "岩岩南山石，上有孤生竹。",
            "结根不择地，天地聊自足。",
            "卷耳不盈筐，绿刍不盈掬。",
            "愿言勿采采，留此媚幽独。"
        ],
        "notes": "",
        "id": "7fa5e69eb3ae1c1e3475c9cc08461b4f"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠方星翁",
        "preface": "",
        "paragraphs": [
            "忆别二十年，再见惊莽渺。",
            "黔发上星霜，红颜化枯槁。",
            "隔世或相逢，往事漫不考。",
            "季子舌尚存，长卿心未老。",
            "妙算出星躔，穷搜入冥窅。",
            "病质愧衰迟，高论惊绝倒。",
            "天地两无情，大化长浩浩。",
            "逝者如川流，朝露溘春草。",
            "行行重行行，贞名以为宝。"
        ],
        "notes": "",
        "id": "59fe04df256aa6ba479fc9d3f729738b"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "入夏初晴",
        "preface": "",
        "paragraphs": [
            "屏翳盗天权，丰隆据天宇。",
            "沴阴抗六阳，入夏苦旬雨。",
            "炼石无娲皇，天漏谁与补。",
            "羲和驾赤轮，倏覩朝旭吐。",
            "泥虫起踯躅，淖羽鼓掀舞。",
            "倚杖拟郊行，脱屣始出户。",
            "喜气薄林峦，生意溢蘅杜。",
            "天公本无心，造物谁实主。",
            "今昔倏变化，阴晴孰吹煦。",
            "我欲叫苍苍，叩阍挝天鼓。",
            "苍生在巅崖，何时脱辛苦。"
        ],
        "notes": "",
        "id": "1576ee4add94fd23ec54572f29e1d4ff"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠唐乐天星翁",
        "preface": "",
        "paragraphs": [
            "有客傲今世，去古见是人。",
            "得姓遗唐谱，自号乐天民。",
            "毋乃香山老，重来现后身。",
            "问君何能解，满口谈天星。",
            "术高价难酬，索诗抵千金。",
            "我政坐诗穷，敢以穷累君。",
            "君谓穷不忧，诗赋乐我贫。",
            "不见石友死，锦帆不歛形。",
            "不见邓侯饿，铜山化为尘。",
            "命固受于天，谁能跃陶钧。",
            "外物不可必，吾已反吾真。",
            "君看世上儿，疾走方纭纭。"
        ],
        "notes": "",
        "id": "a57b98df568201cf4c8993b86c790bd9"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "送自然子夏德甫",
        "preface": "",
        "paragraphs": [
            "子以自然名，诘我自然理。",
            "至理本无言，有言已非是。",
            "畏隹时怒号，厉风从何起。",
            "晚得复怒生，春雨果谁使。",
            "使然与不然，万化谁与纪。",
            "君诘我不知，不如两忘已。",
            "君苟未忘言，请问柱下史。"
        ],
        "notes": "",
        "id": "c7c57430a1a9fd3330fa37584a0b5803"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "送天约子胡子春",
        "preface": "",
        "paragraphs": [
            "世人方熙熙，我独处落落。",
            "世人方昭昭，我独混浊浊。",
            "我行世固疑，世弃我自乐。",
            "马蹄践霜雪，宁期受刻雒。",
            "彘尻登俎豆，何如食糟粕。",
            "不知帝悬解，甘受人犍韄。",
            "回首观环中，乾坤本寥廓。"
        ],
        "notes": "",
        "id": "bb4fcc8d3dadbac4d3ad086886aab10d"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠天游子潘知非",
        "preface": "",
        "paragraphs": [
            "浩浩天上水，悠悠天际云。",
            "静观万物化，谁使之芸芸。",
            "吾道在宇宙，与物同涬溟。",
            "牛马谁毁誉，龙蠖自屈伸。",
            "浮游寄一世，傥然忘我人。",
            "究竟弗可诘，与子俱愚芚。"
        ],
        "notes": "",
        "id": "8c1793c2965423a186d2e6c5091789ad"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠天台陈道人",
        "preface": "",
        "paragraphs": [
            "山中老希夷，长抱白云睡。",
            "睡觉呼蹇馿，悠然出山去。",
            "道上忽相逢，为问天下事。",
            "长笑不复言，不言有深意。",
            "苍生在巅崖，感此泪如雨。"
        ],
        "notes": "",
        "id": "8238bfdd11c6a333924242504454bd83"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "方钓隠挟星学求诗且业医",
        "preface": "",
        "paragraphs": [
            "骈拇不碍履，枝指不害持。",
            "两者各自适，意其天所为。",
            "决之足反蹇，龁之手反萎。",
            "万物固有命，劝君休说医。"
        ],
        "notes": "",
        "id": "a9f8b5968cd9be363482816c072243d3"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠杨古澹",
        "preface": "",
        "paragraphs": [
            "南山有岑楼，岑楼高落星。",
            "娟娟楼上女，悠悠抚朱绳。",
            "高年猗兰操，翻作长短清。",
            "世无千古人，惟遗千古心。",
            "心长韵愈远，疏越难可闻。",
            "曲尽无人听，月高风满城。"
        ],
        "notes": "",
        "id": "3b12860e6a495ed21f1b881fd135badc"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和徐榷院唐佐见寄七首  其一",
        "preface": "",
        "paragraphs": [
            "苒苒岁月晚，悠悠美人思。",
            "皎皎在天月，娟娟落水涯。",
            "相思何所寄，日莫折琼枝。",
            "哀鸿翅翎短，苦为稻粱縻。",
            "愿言化为云，长与龙相随。"
        ],
        "notes": "",
        "id": "f5db504790a01d2934ec3a5b0e33dbb0"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和徐榷院唐佐见寄七首  其二",
        "preface": "",
        "paragraphs": [
            "白云古树杪，下有山人家。",
            "与君曾读易，探索入圣涯。",
            "盘桓坐白石，汲泉烧鼎茶。",
            "至今山中儿，羡我两客嘉。",
            "客去不复来，屋上凝朝霞。",
            "有时抚孤琴，猿鹤听无哗。",
            "何当赋招隠，共驾青牛车。"
        ],
        "notes": "",
        "id": "a2e14b99fd6f77d2bf63d3008150ddda"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和徐榷院唐佐见寄七首  其三",
        "preface": "",
        "paragraphs": [
            "月冷岸葭苍，风劲山木震。",
            "捣砧谁家妇，声急心绪紊。",
            "为问声何哀，声声怨时运。",
            "何许从英皇，苍梧叫虞舜。"
        ],
        "notes": "",
        "id": "68d5dd57143603d0f74f1803c524c957"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和徐榷院唐佐见寄七首  其四",
        "preface": "",
        "paragraphs": [
            "孟冬寒气至，蟋蟀入床下。",
            "我早索衣裘，妇尚系裙布。",
            "时序倏改变，凄惨感霜露。",
            "姑老远行役，鞠子谁乳哺。",
            "夜半山壑移，人生况旅寓。",
            "伤心重伤心，江空岁华暮。"
        ],
        "notes": "",
        "id": "0b0b61c505b16b4c34b09a694876a5e7"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和徐榷院唐佐见寄七首  其五",
        "preface": "",
        "paragraphs": [
            "南山有高楼，青云可俯践。",
            "楼上有佳人，当年惯识面。",
            "忽觉在他乡，绰约思目见。",
            "绿绮无知音，心长曲未遍。",
            "青云在山头，将去还复恋。",
            "人生不如云，欲见万里远。",
            "恃有青铜镜，与君各分半。",
            "忽来双鲤鱼，白璧何足羡。"
        ],
        "notes": "",
        "id": "095ba5628fa547d92326e0dceb5753f9"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和徐榷院唐佐见寄七首  其六",
        "preface": "",
        "paragraphs": [
            "望有玉山果，细实如房蜂。",
            "世味羞桃李，弃此盘盎巾。",
            "肤顽味更涩，仅能杀三虫。",
            "頼以著微绩，始袭炎帝封。",
            "不意得君采，致身愿相从。"
        ],
        "notes": "",
        "id": "10714504a2c15f33c773b07f5455d4e2"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和徐榷院唐佐见寄七首  其七",
        "preface": "",
        "paragraphs": [
            "人怀千岁忧，常苦百年速。",
            "千岁与百年，黄泉总相逐。",
            "漆园何诞妄，养生托缘督。",
            "邯郸非渺茫，梦觉惊黍熟。",
            "生死如彼何，爱恶亦徒欲。",
            "俛仰宇宙间，吾姑抱吾独。"
        ],
        "notes": "",
        "id": "d1c30e3083e5a9e8c63e763aab867b80"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和卢可庵悲秋十首  其一",
        "preface": "",
        "paragraphs": [
            "秋风来庭际，奄忽老蓐收。",
            "夜寒耿无寐，起坐焚膏油。",
            "孤灯照我影，对坐自倡酬。",
            "偈参意未竟，参横转西楼。"
        ],
        "notes": "",
        "id": "d10026386517bb06308ba034945ddecb"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和卢可庵悲秋十首  其二",
        "preface": "",
        "paragraphs": [
            "秋风来高楼，楼上栋云飞。",
            "登楼杳西望，阴阴天云垂。",
            "天阔渺无极，游子去不归。",
            "不归在何许，意采南山芝。"
        ],
        "notes": "",
        "id": "8a7dc7600e2e6c72dce791a324845c44"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和卢可庵悲秋十首  其三",
        "preface": "",
        "paragraphs": [
            "秋风来户牖，出户天地宽。",
            "俯仰何跼蹐，天地犹盘盘。",
            "况复中间人，机险一黄间。",
            "毋怀千岁忧，且尽百年欢。"
        ],
        "notes": "",
        "id": "8cabc538fb0a464ec9945e324c628bbf"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和卢可庵悲秋十首  其四",
        "preface": "",
        "paragraphs": [
            "秋风来木末，忽忽吹晚晴。",
            "木落雁南归，呖呖多悲声。",
            "少壮老复至，岁月方遄奔。",
            "我欲歌秋风，愁听箫鼓鸣。"
        ],
        "notes": "",
        "id": "985a0e32bfa77d77bcd765047877f135"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和卢可庵悲秋十首  其五",
        "preface": "",
        "paragraphs": [
            "秋风来万壑，蜴蜥吐冰雹。",
            "雷吼弹丸飞，四海沍阴浊。",
            "谁能弯天弧，与我一矢落。",
            "奈何山岳移，回头已非昨。"
        ],
        "notes": "",
        "id": "bbd3a912e0911c4facb41641aa38b6eb"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和卢可庵悲秋十首  其六",
        "preface": "",
        "paragraphs": [
            "秋风来岩谷，万窍生寂虚。",
            "畏隹忽怒号，披拂其谁居。",
            "天地等一马，逝者无停车。",
            "君看郭外冢，荒丘无人锄。"
        ],
        "notes": "",
        "id": "bfb956071c7ba5e16e76760943a6ddd6"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和卢可庵悲秋十首  其七",
        "preface": "",
        "paragraphs": [
            "秋风来江臯，槌鼓谁载酒。",
            "徒羡谪仙人，百篇醉一斗。",
            "将军告身在，尚可易醇酎。",
            "万事休皱眉，一笑且开口。"
        ],
        "notes": "",
        "id": "2ee4cb9e7476a661c4af47639b89793e"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和卢可庵悲秋十首  其八",
        "preface": "",
        "paragraphs": [
            "秋风来天河，天河浅且清。",
            "天孙抚机杼，终日织不成。",
            "自从夫君去，听尽金鸡鸣。",
            "妾身倘未死，妾心百炼精。"
        ],
        "notes": "",
        "id": "e89b560e3a26aa0dbb0bd662b51e72f4"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和卢可庵悲秋十首  其九",
        "preface": "",
        "paragraphs": [
            "秋风来大地，万里成丘墟。",
            "床头何所有，惟有一卷书。",
            "曳纵朗长诵，环堵乐有余。",
            "自笑饭颗山，少陵真腐儒。"
        ],
        "notes": "",
        "id": "46af4913b11b8223a51d806e3335d430"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和卢可庵悲秋十首  其一○",
        "preface": "",
        "paragraphs": [
            "秋风来太虚，逍遥浮大庭。",
            "吾身与天地，等如水上萍。",
            "弄丸闲往来，意行还微吟。",
            "吟尽无人听，惟遗空外音。"
        ],
        "notes": "",
        "id": "b74adfbf8bf8ba00733069843a2f7394"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "上夹谷书隠先生六首  其一",
        "preface": "",
        "paragraphs": [
            "堪舆渺无极，俯仰慨古初。",
            "皇风战涿鹿，草野伤血涂。",
            "勋华袭文明，不肯私均朱。",
            "誓命缵王业，侵伐纷霸图。",
            "春秋二百祀，已矣吾道孤。",
            "天不生夫子，民极谁其扶。"
        ],
        "notes": "",
        "id": "08fc60497fbd32fac5580c026d962bd4"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "上夹谷书隠先生六首  其二",
        "preface": "",
        "paragraphs": [
            "反袂叹麟折，过门伤凤衰。",
            "奠楹不复作，世丧礼乐隳。",
            "世丧道不丧，文岂不在兹。",
            "千载而有人，三代犹可追。",
            "吾闻夹谷翁，文献尚有遗。",
            "斯世微斯人，皇皇吾安归。"
        ],
        "notes": "",
        "id": "26f8eead174967a47313f55687737ab3"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "上夹谷书隠先生六首  其三",
        "preface": "",
        "paragraphs": [
            "锦峰有使星，光芒夜烛天。",
            "闻道绣衣来，上应此星躔。",
            "儿童争迎拜，不敢持一钱。",
            "一钱不足云，爱心重留连。",
            "辄持一盂水，滴滴钓台前。"
        ],
        "notes": "",
        "id": "861e1283c7e0a3961fbb67967185f043"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "上夹谷书隠先生六首  其四",
        "preface": "",
        "paragraphs": [
            "衣冠堕涂炭，血肉膏斤斧。",
            "喜闻使车来，犹歌来何暮。",
            "苍生在颠崖，惟恐隔风雨。",
            "谁为埋车轮，浑家白云住。",
            "下有羊裘翁，清风清万古。"
        ],
        "notes": "",
        "id": "32ac617e587df0c8eff696f894c3b010"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "上夹谷书隠先生六首  其五",
        "preface": "",
        "paragraphs": [
            "平生学屠龙，终乃成履豨。",
            "国亡身未殡，戮死竟何如。",
            "衣带日以缓，鬓发日以疏。",
            "晨风怀苦心，不能高奋飞。",
            "独抱三圣易，终焉老吾庐。"
        ],
        "notes": "",
        "id": "2bc0d2feca06e1c19df500f4c36713fb"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "上夹谷书隠先生六首  其六",
        "preface": "",
        "paragraphs": [
            "骥老不适用，狐首复何几。",
            "身名与世隔，谁以告彼姝。",
            "衷肠远难诉，载诉出户衣。",
            "出户亦不辞，疑我故步非。",
            "袖中怀绿绮，自伤知音稀。",
            "为君试一弹，沾襟涕涟濡。"
        ],
        "notes": "",
        "id": "493e6cf44dafe6c37cf180213d50a508"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "拟古五首  其一",
        "preface": "",
        "paragraphs": [
            "木落不离根，菊槁不离枝。",
            "人怀父母心，岂愿生别离。",
            "皇路謇幽蔽，民用婴百罹。",
            "南枝栖越鸟，忍逐北风飞。",
            "北风藐万里，分此无回期。",
            "骨朽化为尘，魂魄将南归。"
        ],
        "notes": "",
        "id": "9f472514666fd07066b69f0188a68907"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "拟古五首  其二",
        "preface": "",
        "paragraphs": [
            "生为结发婚，死为同穴鬼。",
            "岂意冰上缘，沦没隔万里。",
            "半镜随尘沙，嫁衣在巾笥。",
            "红丝倘未绝，白首尚归止。",
            "心随碣石云，泪落铜盘水。",
            "云飞会南来，水流还北注。",
            "此生不可期，心期勖来世。"
        ],
        "notes": "",
        "id": "17083fc2ba8143c043637c20812b6a27"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "拟古五首  其三",
        "preface": "",
        "paragraphs": [
            "万马萧萧来，万矢的的鸣。",
            "蛾眉逐羁馽，泪尽眦血零。",
            "偷生愧夫天，宁死化鬼燐。",
            "昭质誓不污，九死志靡征。",
            "红玉随剑光，晶荧贯列星。",
            "遗胔葬蝼蚁，冢墓高娲陵。"
        ],
        "notes": "",
        "id": "95e79a9eb41bd4651a68ec6166a22a27"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "拟古五首  其四",
        "preface": "",
        "paragraphs": [
            "封狼藐万里，风雪饶阴山。",
            "地荒走蛇豕，俘絷去不还。",
            "高门谁氏子，受驱牧猳犍。",
            "去时纨袴敝，毡毳不蔽寒。",
            "夜夜望北斗，不逐南箕旋。",
            "父母生我初，拊我掌股间。",
            "岂意越在兹，抚身空自怜。"
        ],
        "notes": "",
        "id": "681082148fa115a8cd58d16e31ad6fd4"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "拟古五首  其五",
        "preface": "",
        "paragraphs": [
            "杞国天柱倾，哀我鞠子疚。",
            "苍鵞飞冲天，妖星大如斗。",
            "帘下玉床移，山摧石鳌负。",
            "河南吊遗黎，原野骨未朽。",
            "北邙望孤陵，古木叫猿狖。",
            "朔风吹尘沙，天寒薄翠袖。",
            "南云山万重，去去莫回首。"
        ],
        "notes": "",
        "id": "045ec89f65520a3d801f4b0bc91b83ee"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "岳帅寄烈女古意和韵答之",
        "preface": "",
        "paragraphs": [
            "一琴久弦绝，孤操谁与同。",
            "罗帏长白发，燕子楼已空。",
            "夫君邈万里，目断随冥鸿。",
            "鸿飞不南来，乱鸟啼朔风。",
            "宁死化为石，石上生虬松。"
        ],
        "notes": "",
        "id": "6c7ccbcbed786b9be3ca50a69c92fabc"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赋风花  其一",
        "preface": "",
        "paragraphs": [
            "玄化浩无极，岂为万物私。",
            "燕坐观物化，荣悴故有时。",
            "春林著寒葩，犹记去年枝。",
            "日暮还复殒，委运不可羁。",
            "天机自高下，时命非所知。",
            "变化纷万感，逝者长如斯。",
            "谁能渺独立，终古以为期。"
        ],
        "notes": "",
        "id": "0d353e806dfaa3583493126de577a2dc"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赋风花  其二",
        "preface": "",
        "paragraphs": [
            "大钧播万物，静观自森著。",
            "倏见朝华荣，夕陨亦何遽。",
            "升沈信天机，高下两无据。",
            "世眼空纷籍，往事逐飞絮。",
            "今年花上枝，去年花落处。",
            "开落无常期，年来复年去。"
        ],
        "notes": "",
        "id": "dbbf24b475f2592003c720c504b0d4bb"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "雪楼程御史次方山房韵见寄用韵答赋三首  其一",
        "preface": "",
        "paragraphs": [
            "万物委桥运，逝水无回波。",
            "美人渺何许，道远空寤歌。",
            "愿言结瑶珮，乘虬下阳阿。",
            "阳阿有瑶草，为我起宿疴。",
            "行行望高台，日暮将奈何。"
        ],
        "notes": "",
        "id": "b08c1f5ee3a4f07c9bd104cd84f9aedb"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "雪楼程御史次方山房韵见寄用韵答赋三首  其二",
        "preface": "",
        "paragraphs": [
            "青楼有蛾眉，翳袖渺独处。",
            "日暮赋摽梅，愧我求彼士。",
            "谁家操孤鸾，感此中夜起。",
            "明河落天西，玉绳低欲轾。",
            "结言藉媒劳，恩重报无地。",
            "明珠在罗襦，谁能谅心事。"
        ],
        "notes": "",
        "id": "9a8748fefbbd967b3e7ba93aa5e1035c"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "雪楼程御史次方山房韵见寄用韵答赋三首  其三",
        "preface": "",
        "paragraphs": [
            "思君隔山陂，矢心誓白水。",
            "夔蚿各自怜，人生贵适意。",
            "马头黄金羁，不易牛背睡。",
            "白发难再玄，百子空自许。",
            "南山或可移，愚公有孙子。",
            "堪舆浩无穷，俯仰一寤寐。"
        ],
        "notes": "",
        "id": "a461fe81e4473e558156b0498d2d7021"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "远游丞樵隠王德甫寄诗辄和二章以谢  其一",
        "preface": "",
        "paragraphs": [
            "白日过驹隙，玄发成衰翁。",
            "升天无八翼，苦志怀晨风。",
            "晨风不可企，下界尘冥蒙。",
            "去去藐八极，安能离彀中。",
            "为马或为牛，吾将安适从。"
        ],
        "notes": "",
        "id": "4389772a4583859d53af7187cf46b62a"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "远游丞樵隠王德甫寄诗辄和二章以谢  其二",
        "preface": "",
        "paragraphs": [
            "宿昔梦见君，晨起得诗册。",
            "诗中意如何，闵我远行役。",
            "上言久别离，下言长寤擗。",
            "世无鲁阳戈，谁能回白日。",
            "白发一夜生，为君隠陫侧。"
        ],
        "notes": "",
        "id": "d90a502a174c4951d9f7fc19d1db2b21"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和夹谷书隠先生寄题蛟峰石峡书院三十韵",
        "preface": "",
        "paragraphs": [
            "堪舆运玄化，万物品汇分。",
            "狉狉鹿豕群，中有五色麟。",
            "圣哲不出世，郊囿可能驯。",
            "粤从光岳分，鸿灵咸纠纷。",
            "征役石渐渐，战伐车辚辚。",
            "诗亡春秋作，三叹悲圣人。",
            "西狩折其足，反袂那能闻。",
            "而况千载下，遗轶已绝尘。",
            "木铎响不振，安能此身亲。",
            "冥冥晦暮夜，高燎谁炀晨。",
            "纵横纷季子，法律惨商君。",
            "吾道成说辐，君子叹伐轮。",
            "时无郢人鼻，谁运匠石斤。",
            "世丧道未丧，气盛化自神。",
            "无道固耻谷，有道亦耻贫。",
            "蛟翁世耆俊，皇华重诹询。",
            "次公早识面，次第以礼宾。",
            "廼闻抗高谊，木石将终身。",
            "云间有山峡，劫火不得焚。",
            "石间有书室，雪迹犹未陈。",
            "当路风诗书，出此屋壁文。",
            "青青集衿风，勖尔小子勤。",
            "斯道未坠地，百世知所因。",
            "苞栩成集鸨，白茅尚包麕。",
            "终期人臯稷，相与帝华勋。",
            "中立天地极，再还风俗淳。",
            "愿言放巢许，使得老辕申。",
            "吾为混沌氏，抑为葛天民。",
            "俯仰慨今古，悠悠秋复春。",
            "夜半舟壑移，故者谁其新。"
        ],
        "notes": "",
        "id": "d693625fadbe95d292a44c1d1e458bce"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "寄谢夹谷书隠先生四十四韵",
        "preface": "",
        "paragraphs": [
            "粤从太极分，大块溟涬泄。",
            "人生于其间，三才位成列。",
            "人极苟不立，清宁将竭裂。",
            "厥初始断鳌，万古功卓绝。",
            "谁触不周山，地摧天柱折。",
            "娲皇不炼石，方圆成陷缺。",
            "九载困怀襄，东柱至西碣。",
            "乘载微司空，斯民化鱼鳖。",
            "上下三千年，世变几更迭。",
            "谁与持风轮，不至人类灭。",
            "鲁庙祠太牢，汉庭定绵𫈵。",
            "泽国访羊裘，东都树名节。",
            "斯道无存亡，惟人善显设。",
            "先后虽殊途，彼此有同辙。",
            "山冢摧且倾，川流沸将竭。",
            "托身止徬徨，劳心苦忡惙。",
            "时无武城偃，谁知堂下蔑。",
            "吏来方叫嚣，我行方蹩躠。",
            "宾主成寇雠，樽俎化缧絏。",
            "楚市愧受钳，山东羞折頞。",
            "无处吁旻天，甘心死岩穴。",
            "维北有星躔，煌煌西柄揭。",
            "皇帝哀不辜，分符理司臬。",
            "令出风霆行，章分云汉抉。",
            "垂光烛幽壤，万里悉昭晰。",
            "汲绠出深渊，千仞藉提挈。",
            "自顾此身微，天地一瓮蠛。",
            "自笑往事非，古今一剑吷。",
            "鸟卵来仪羽，骏骨致汗血。",
            "犁然心自孚，难以口腾说。",
            "衣冠出藻色，诗书响木舌。",
            "从此公道开，起我庶士揭。",
            "不图老辕申，复见人稷卨。",
            "苍生在巅崖，寄命方杌陧。",
            "山下豺狼多，况复昼噬囓。",
            "皇皇倘无归，惸惸靡遗孑。",
            "四海望公来，久旱望霓切。",
            "惟有此西人，谓私我西浙。",
            "永言誓澄清，且为沃焦热。",
            "次第雨八荒，宁久民望觖。",
            "严濑有男子，苦心头半雪。",
            "受恩口难言，寤叹惟契契。",
            "延伫羌思君，解佩愿遗玦。",
            "遗玦不可得，采芳聊薄撷。"
        ],
        "notes": "",
        "id": "6ba5322289e8426319f9a6560170c964"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "送野塘王经历三十韵",
        "preface": "",
        "paragraphs": [
            "世变浩无极，俯仰长吁嘻。",
            "人情恩与雠，相值每不期。",
            "邯郸至受兵，何与鲁酒醨。",
            "弄丸本无心，乃解两家围。",
            "怀古意未竟，伤今有余悲。",
            "世无武城宰，偃室有谁归。",
            "世无吴兴令，牛屋奚敢辞。",
            "不虞涉吾地，叫嚣且突隳。",
            "樽俎化桎梏，宾主生戎夷。",
            "范雎几拉骼，蔡泽成颔颐。",
            "自怜还自笑，此物至奚宜。",
            "犁牛受鞭絷，文貍坠阱机。",
            "此岂物有罪，罪在角与皮。",
            "安之若有命，虽死无悔追。",
            "俄闻天际星，一夕躔次移。",
            "光芒照人间，是为使者车。",
            "翩然下青冥，持斧衣绣衣。",
            "文章星斗烂，号令雷霆威。",
            "幕府遴高选，分遣羽檄飞。",
            "君来山水县，草木生光辉。",
            "洗手奉三尺，不肯枉毫厘。",
            "登山缚虎兕，入水擒蛟螭。",
            "斯民久疮痏，妪喣以母慈。",
            "遂使斯道福，溥及山泽癯。",
            "盘水无先容，倾盖无素知。",
            "南北风马牛，何以极至斯。",
            "生物不言功，固匪天地私。",
            "寸草犹有心，那得报春晖。",
            "临行持杯水，劝君重踌躇。",
            "为我更持献，端谢夹谷师。"
        ],
        "notes": "",
        "id": "56b8cb4b43b5196ccb676fef54ec31b4"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和耜岩赞易传来韵",
        "preface": "",
        "paragraphs": [
            "三釜养弗违，五斗腹已餍。",
            "归无买山银，聊占白石崦。",
            "崦西有斗室，草色青入帘。",
            "有时独悲歌，白云低覆檐。",
            "心劳发成丝，不敢开镜奁。",
            "纯钩未曾试，敢谓铅刀铦。",
            "行行行复止，恐为世猜嫌。",
            "俯仰宇宙窄，吾姑养吾恬。",
            "濯发餐沆瀣，载魄吞玉蟾。",
            "世味纷浊浊，食鱼谁溉鬵。",
            "君来此山中，相逢一掀髯。",
            "议论不苟同，咸酸惟梅盐。",
            "探索卦爻赜，抉发天地潜。",
            "君思方浩浩，我足愧沾沾。",
            "未竟先天奥，已报归邮签。",
            "重来诘玄秘，试与君一拈。",
            "精神寄四圣，后学未易觇。",
            "堪舆物最巨，蝡动物至纤。",
            "雷震与风行，水润复火炎。",
            "孰匪阴阳用，岂待蓍策占。",
            "吾身亦具足，谁能减与添。",
            "六画无一辞，三才道已兼。",
            "大象不可名，小言徒詹詹。",
            "九师易已病，安得恶石砭。",
            "况复坐井窞，周旋类鮧鲇。",
            "独以嗜成癖，食苦自谓甜。",
            "方此愧施孟，敢自比伊濂。",
            "雄玄倘犹白，墨突空不黔。",
            "阿谁登负丘，赤手捕长蚺。",
            "泠然御风至，瞪目不可瞻。",
            "大声忽挥绰，皇荂俱口箝。",
            "窃意吾道孤，四海谋无佥。",
            "安知太皡虚，前奔有飞廉。",
            "参同合左契，机迅留无淹。",
            "忆昔世道衰，九侯已醢腌。",
            "作易为忧患，九卦首履谦。",
            "子云卒投阁，拟易空𪡋𪡋。",
            "君子观遯象，恶在不恶严。",
            "心易写不尽，恨无千丈缣。",
            "书空只一画，自向笔端粘。",
            "君如会此意，此节真锤钳。",
            "君肯来南山，相从效比鹣。"
        ],
        "notes": "",
        "id": "10f5cae4b592f4e8edec9633cba9abdb"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和何逢原寄韵",
        "preface": "",
        "paragraphs": [
            "世界归大壑，人事如奔淙。",
            "浮生萃草木，万变成飘风。",
            "触蛮两蜗国，王侯一蚁封。",
            "下观黔首愚，咄嗟书虚空。",
            "怒攘亦蠢蠢，群飞何梦梦。",
            "失手弄刀剑，转眼生兵戎。",
            "万骑彀弓矢，千夫驾临冲。",
            "原野肆尸血，道路哀离鸿。",
            "帅师有丈人，在师得师中。",
            "不辜多全活，不与群丑同。",
            "师克未为绩，不杀真肤公。",
            "乾坤一胞与，感此重戚容。",
            "涿鹿始争战，千古开武功。",
            "春秋书战伐，三复为惙忡。",
            "南风鼓虞氏，吾谁与王通。",
            "击磬斯已矣，荷蒉犹可宗。",
            "无用媿社栎，浪出羞涧松。",
            "君谓叔孙智，人笑郦生庸。",
            "未能半分补，政堕一动凶。",
            "归来友石友，相对仲与翁。",
            "抱神慎守一，吾欲师崆峒。"
        ],
        "notes": "",
        "id": "01ee5585bb3075d4e656eda0963d929f"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和刘府判寄诗",
        "preface": "",
        "paragraphs": [
            "那有贤贰车，抗节今无侪。",
            "拄笏看千峰，冷风散虚斋。",
            "庄陵一丝绝，白云锁双崖。",
            "曷时从君游，聊以纾余怀。"
        ],
        "notes": "",
        "id": "87ff50aabff439950fb08c044f87d0ef"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠术士邵易庵",
        "preface": "",
        "paragraphs": [
            "易道皆万变，万汇寄一易。",
            "大道降九流，至理散方术。",
            "譬犹八面窗，八方可从入。",
            "譬犹九达衢，九轨所由出。",
            "道术虽二致，殊途极归一。",
            "得医为仓扁，得法为轨革。",
            "郭氏探锦囊，甘心步璇历。",
            "勿谓所执微，垂名等籍籍。",
            "易庵挟四技，每技探易赜。",
            "技分易不精，君独精以密。",
            "我愧绝韦编，所得止一画。",
            "一画未为病，错出已什伯。",
            "四事君尽兼，惧君苦形役。",
            "持此应世间，化身须百亿。"
        ],
        "notes": "",
        "id": "3bbe6c79678ce405f8ef7f6c88dfca81"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠何觉山",
        "preface": "",
        "paragraphs": [
            "昔有二道士，学道隠此山。",
            "一觉径超诣，脱屣遗人寰。",
            "石影未灭没，半出林峦间。",
            "空山以名存，高踪那能攀。",
            "下有可人翁，老去双鬓斑。",
            "天涯蹇行足，日暮倦鸟还。",
            "神交藐千古，试为问丸丹。"
        ],
        "notes": "",
        "id": "ada10d06f7d2a3a7776b227b179da980"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "题邵古香乾坤一亭",
        "preface": "",
        "paragraphs": [
            "一亭亦直寄，作者知为谁。",
            "结薜开户牖，柱桂辛夷楣。",
            "百年此宴乐，常恐生忧悲。",
            "天地一传舍，过客安可羁。",
            "唐肆欲求马，万事隙决驹。",
            "白云亭上山，流水亭下池。",
            "夜半抚朱绳，美人生白髭。"
        ],
        "notes": "",
        "id": "9da577cbd720068e5055af3e07a1653a"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "送淳安括田省委贾都事",
        "preface": "",
        "paragraphs": [
            "白马何方来，青丝红锦鞯。",
            "手持省府檄，身著从事衫。",
            "分麾莅属邑，衔命司括田。",
            "一见为鸾凤，不肯为鹰鹯。",
            "视民如有疾，见客似无官。",
            "疲民得贾父，僻壤戴苏天。",
            "群情有欲愬，百口难具宣。",
            "君来五阅月，熟察民颠连。",
            "严为浙偏垒，淳在严万山。",
            "按图览舆地，邑境若斗然。",
            "一分布阡陌，九分奠山川。",
            "垦亩杂沙砾，𣃁土见水泉。",
            "桑不给茧丝，农不供粥𫗴。",
            "耕凿地力尽，租税民用殚。",
            "江南享有国，钱塘余百年。",
            "地偏费实浩，额外赋益繁。",
            "和买非正绢，茶役皆赢钱。",
            "民穷未忍死，上慈政令宽。",
            "三年输未足，一榜逋悉蠲。",
            "遗黎戴白叟，尚能话兴元。",
            "天朝大一统，地域跨八埏。",
            "中邦定成赋，远氓均受廛。",
            "吁嗟天地仁，岂使雨露偏。",
            "君归勿委蛇，禁中需牧颇。",
            "愿言述民劳，海表同恩波。",
            "相彼西人好，东人争奈何。"
        ],
        "notes": "",
        "id": "709be92036b32c89fd44881beee8edd1"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "感怀再和山房韵",
        "preface": "",
        "paragraphs": [
            "幽人癖好山，结屋山北方。",
            "於菟出绕屋，宁复劬秃当。",
            "岩溜晴霡霂，野烧夕炖煌。",
            "疗饥采紫芝，不救病发苍。",
            "何人赋小山，静听心茫茫。",
            "倚歌和招隠，意长曲未央。",
            "夜梦衣云锦，乘虬朝帝旁。",
            "钧天听未了，玄运不可常。",
            "百年少壮心，时醉歌并凉。",
            "层城闭青蛾，无处觅玄霜。",
            "亡羊两得失，奚择谷与臧。",
            "齿舌谁堕在，宁计彼软刚。",
            "千古云山高，歃泉酹严光。"
        ],
        "notes": "",
        "id": "7c6ed64c033802dfa9b9602db4e71d09"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "慰严溪张君贡士",
        "preface": "",
        "paragraphs": [
            "朝日景曈曈，湛露溘已晞。",
            "日暮风凄凄，啼鸟失其雏。",
            "时迈感物化，抚事成伤悲。",
            "严溪子张子，有儿读父书。",
            "年少隽且文，亲颜悦以怡。",
            "一朝成鬼录，登台空望归。",
            "望归不归来，泪尽双目眵。",
            "嬴博招尔魂，忍抚游子衣。",
            "生子期养亲，安知亲哭儿。",
            "古伤邓伯道，天道不可知。",
            "穆伯有收子，暮年良可期。"
        ],
        "notes": "",
        "id": "110e5fffb0151476a34d70630c87eb3b"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠相士许松坡",
        "preface": "",
        "paragraphs": [
            "天地委尔形，祸福唯所命。",
            "夭颜寿盗跖，穷宪富猗顿。",
            "阴阳气不齐，所受各有分。",
            "司造秘不言，谁能作天问。",
            "君今挟相术，两目烱清镜。",
            "开口说是非，窃弄司造柄。",
            "富贵闻者喜，贫贱闻者愠。",
            "分定不可移，喜愠两皆病。",
            "朝暮芧四三，空使众狙竞。",
            "安知鸠与鹏，小大各适性。",
            "劝君且归休，吾方游神廷。"
        ],
        "notes": "",
        "id": "d38cd23f959abde271b4eb1492372c63"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "旌表陈节妇古意",
        "preface": "",
        "paragraphs": [
            "庭隅堕缺月，慈乌惊夜啼。",
            "哀啼心独苦，抱雏耿孤栖。",
            "孤栖不自恤，怀人在中闺。",
            "嫠纬织不成，抚杼羌憯凄。",
            "茕茕守孤儿，覆额发未齐。",
            "矢心负螟蠃，两手各持携。",
            "廪粟不自富，岁以粒遗黎。",
            "大火化劫运，终然完白圭。",
            "邅回蹇吾道，三纲坠涂泥。",
            "须眉众妇女，媿死一寡妻。",
            "徽名表贞节，光彩生门题。",
            "斲雪灵山山，濯清沙溪溪。",
            "三唱卫柏舟，天横斗柄低。"
        ],
        "notes": "",
        "id": "34359496b1bab14d5d65f6b619aec324"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "饯于高士",
        "preface": "",
        "paragraphs": [
            "狙公穷四三，羸马疲钩百。",
            "归来南山南，扫门谢俗客。",
            "有客扣我扃，猿鹤惊褫魄。",
            "行行杖青藜，吹烟照琴册。",
            "双頄凝丹霞，秋水入瞳碧。",
            "极谈造玄玄，对坐忘岸帻。",
            "山巅有老杞，枯槁无液泽。",
            "夜半出精怪，尚或闻犬咋。",
            "祇今吾丧我，谁能逐辙迹。",
            "一笑客出门，山空霜月白。"
        ],
        "notes": "",
        "id": "d2c4442ffe4fcd17151f6645dc9aa002"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "次山房赠阮尉烛诗韵",
        "preface": "",
        "paragraphs": [
            "翩翩佳公子，青丝络白颠。",
            "黄绶映春花，来作吏隠仙。",
            "鸣琴镇白下，赋剑起通泉。",
            "谁分读书烛，良价重蜡鞭。",
            "官烛不以照，持此当坐前。",
            "釜炊陋贵习，炬围嗤少年。",
            "东壁得余光，夜绩长不眠。",
            "好留待他日，列照修史编。"
        ],
        "notes": "",
        "id": "87c390e793bdda5bd1a97f3aea25ce64"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "次山房岐丝吟韵",
        "preface": "",
        "paragraphs": [
            "南北本同归，何人泣异岐。",
            "玄黄本同质，何人悲素丝。",
            "悲泣不自已，吾故悯翟朱。",
            "圣贤急救世，犹或与心违。",
            "二子救世心，岂愿戾厥初。",
            "兼爱与为我，本昧善恶几。",
            "贼人视兼爱，残忍终罔知。",
            "失己视为我，流荡返故迟。",
            "安得二子心，不为世道思。",
            "吾将责二子，一世将焉知。"
        ],
        "notes": "",
        "id": "3fee196fa25262a39c218efcbed8bfd4"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "次山房见寄韵",
        "preface": "",
        "paragraphs": [
            "怀人夜寤擗，彼美天西方。",
            "世变急三峡，吾道蹇两当。",
            "起坐观列纬，翕箕正煌煌。",
            "游云起碧落，反复变白苍。",
            "两仪浩无际，万期归渺茫。",
            "感此不成寐，振衣夜未央。",
            "思君见梁月，忽若堕我旁。",
            "月明照我心，知心岂寻常。",
            "浩歌自起舞，宵景何苍凉。",
            "墓梅萃彼鸮，葭露化为霜。",
            "鸡虫两得失，奚用论否臧。",
            "日月此昭质，天地吾直刚。",
            "愿言勖本心，百世垂耿光。"
        ],
        "notes": "",
        "id": "0757008552151ab5db9719d2bff463ab"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "感怀追和前韵",
        "preface": "",
        "paragraphs": [
            "寒冰不附炭，圆枘岂纳方。",
            "心同媒易合，分隔意难当。",
            "膏火不昼耀，夕暮长煌煌。",
            "松柏无春华，霜雪自苍苍。",
            "万物何定极，百世终混茫。",
            "瞻彼巢林隼，胡为水中央。",
            "夜梦衣云锦，乘虬朝帝旁。",
            "钧天听未了，玄运不可常。",
            "百年少壮心，时醉歌并凉。",
            "层城闭青蛾，无处觅玄霜。",
            "亡羊两得失，奚择谷与臧。",
            "齿舌谁堕在，岂计彼软刚。",
            "千年青铜镜，宁为垢损光。"
        ],
        "notes": "",
        "id": "47c3575cf0b4643e8e52a373f76988cd"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "次山房韵古意四首  其一",
        "preface": "",
        "paragraphs": [
            "思君吹参差，幽路蹇离绝。",
            "绿蓝不盈襜，芙蓉在木末。",
            "采蝱解我忧，忧思谁察识。",
            "世态反复手，况复问宿昔。",
            "鞲鹰岂思扬，辙鲋固相沫。",
            "得时与失势，离附奚足惑。",
            "耳余难为交，管鲍易全德。",
            "伐木无良朋，白驹有佳客。"
        ],
        "notes": "",
        "id": "cf2759c84d0ab44f917f80f1b8d04d26"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "次山房韵古意四首  其二",
        "preface": "",
        "paragraphs": [
            "佳人藐中洲，倚竹翠袖寒。",
            "捐玦属蹇修，脉脉一水间。",
            "夜半下云旗，逸驾欻可攀。",
            "结言永为好，矢报念急难。",
            "君有金错刀，我媿白玉盘。",
            "终然盐梅心，死不易咸酸。",
            "往事化蜩翼，徂生遗鼠肝。",
            "永言岁寒心，寤擗长起叹。"
        ],
        "notes": "",
        "id": "a300110b1ff6bad335d5251b91648d42"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "次山房韵古意四首  其三",
        "preface": "",
        "paragraphs": [
            "牵牛饮天河，河水清可挹。",
            "天孙抚机杼，终日不成织。",
            "相望空寤言，无人谅心迹。",
            "人生窘良会，百年倏朝夕。",
            "朝夕不可期，来世固罔极。",
            "无金铸钟子，鼓瑟逝安适。",
            "帝子𥩟不来，采芳翳庭实。",
            "悠悠万古心，俛仰三叹息。"
        ],
        "notes": "",
        "id": "2105654597364904e6d98f2929087bfa"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "次山房韵古意四首  其四",
        "preface": "",
        "paragraphs": [
            "夜舟不藏壑，川流无回波。",
            "百年逐忧乐，昼夜相戛摩。",
            "逝者不复来，皓首成蹉跎。",
            "谁欤伤凤衰，毋乃楚狂歌。",
            "兹世固难免，纵有朝与𬶍。",
            "猗兰曲易弹，祇恐听者讹。",
            "折杨杂黄荂，每与俚耳和。",
            "感此歌晨风，忘我将如何。"
        ],
        "notes": "",
        "id": "042e2f180b026e8d0940182ded0d7f41"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "再和  其一",
        "preface": "",
        "paragraphs": [
            "采芳遗所思，所思道幽绝。",
            "濯发沐兰膏，卷然在发末。",
            "鴂啼众芳萎，微物固先识。",
            "我方行迈迈，我载歌昔昔。",
            "操舟入觞深，被发出梁沫。",
            "至人本神游，讵知见者惑。",
            "畏途窘善步，变境乏全德。",
            "委顺天地间，谁主复谁客。"
        ],
        "notes": "",
        "id": "3fd414ffde4d0e8af0b39a2ab522690e"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "再和  其二",
        "preface": "",
        "paragraphs": [
            "火鼠不畏热，冰蚕不畏寒。",
            "未能蹈冰火，吾姑袭人间。",
            "徒骇广可泳，太行巍可攀。",
            "世路蹇幽蔽，邅回行路难。",
            "君坐歌三调，我起舞七盘。",
            "歌苦舞未终，观者心未酸。",
            "矢言浩无极，恐彼隔肺肝。",
            "无言赋悄悄，永夜长寤叹。"
        ],
        "notes": "",
        "id": "db5d031e8ac8bedce5098d7a7ba086bd"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "再和  其三",
        "preface": "",
        "paragraphs": [
            "渴不待醴酒，行潦聊可挹。",
            "寒不待罗襦，短布聊自织。",
            "人生志富贵，役役死尘迹。",
            "天鸡报明晨，暮钟送归夕。",
            "万化迭故新，来者未终极。",
            "百年无定期，余日姑自适。",
            "拟学种蟠桃，谁能待花实。",
            "海鸥倦长风，低徊此休息。"
        ],
        "notes": "",
        "id": "27c83b97b7a8658ed90f9bf024ab0646"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "再和  其四",
        "preface": "",
        "paragraphs": [
            "劫池出墨灰，厄海腾洪波。",
            "阴阳互勃蚀，天地相激摩。",
            "人生寿能几，百岁易蹉跎。",
            "毋用戚戚忧，且赋浩浩歌。",
            "鴬鸠渐溟鹏，修鲸渺沙𬶍。",
            "物性各有极，相企成舛讹。",
            "顺天以全德，安土以敦和。",
            "及时且娱乐，不乐将奈何。"
        ],
        "notes": "",
        "id": "3c85715337aca2b933bac49df54e24ec"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "三用韵  其一",
        "preface": "",
        "paragraphs": [
            "大钧播万汇，运化元不绝。",
            "芸芸方归根，倏见上枝末。",
            "年华逐流波，去去人不识。",
            "少壮几何时，忽霍异今昔。",
            "林荫美鸠乳，水滑羡鱼沫。",
            "鬒发忽成霜，乍见忽惊惑。",
            "玄化不吾常，吾姑守玄德。",
            "千古万古人，等如传舍客。"
        ],
        "notes": "",
        "id": "c1c34288fbaf8cb96825ee557d690aad"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "三用韵  其二",
        "preface": "",
        "paragraphs": [
            "琼楼藐层云，绝栋天风寒。",
            "阿谁吹玉龙，哀响落云间。",
            "插羽欲相从，百尺那可攀。",
            "脉脉隔绮窗，欲语两俱难。",
            "当年古铜人，夜半失露盘。",
            "露寒湿如水，见者为悲酸。",
            "谁能铸铁关，镵石为肠肝。",
            "已夫已矣夫，无言付长叹。"
        ],
        "notes": "",
        "id": "6b6bdfaa4609a02cab2357203f90a637"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "三用韵  其三",
        "preface": "",
        "paragraphs": [
            "贫女伤莫年，有泪不可挹。",
            "秦川五色锦，半世劳独织。",
            "织花空过眼，新故总尘迹。",
            "抚机悲岁年，颜貌非故夕。",
            "妾心比锦丝，丝长恨无极。",
            "绣衾双鸳鸯，抱此欲谁适。",
            "沃桑叹黄陨，尚肯赋梅实。",
            "悠悠世上儿，何处堪食息。"
        ],
        "notes": "",
        "id": "d02f61f375cde0839d72ca54bbc3f979"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "三用韵  其四",
        "preface": "",
        "paragraphs": [
            "何年铸铜柱，请为问伏波。",
            "蓟子去不远，金狄谁再摩。",
            "世变落莽渺，吾意成蹉跎。",
            "盗跖饫肝脍，孔圣厄弦歌。",
            "祸福吾欲问，当世无史𬶍。",
            "问天天匪高，祇恐民听讹。",
            "形骸天委质，性命天委和。",
            "吾固闻诸天，如何复如何。"
        ],
        "notes": "",
        "id": "aea6295e28c5f4558ad561176acc76b6"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "用姪炜之山行韵",
        "preface": "",
        "paragraphs": [
            "惜花急晨游，起坐旦未达。",
            "骑马去踏花，朝雨马蹄滑。",
            "落花委尘泥，花香在罗袜。",
            "猗兰觅余春，牡丹迟未发。",
            "游子何时归，使我幽愤豁。",
            "目断回雁书，遥遥楚天阔。"
        ],
        "notes": "",
        "id": "dad2a533aa0b1e19f4025d9d828d0c92"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "诫子",
        "preface": "",
        "paragraphs": [
            "鲁语诲时习，商书称时敏。",
            "一字该二义，学者盍重省。",
            "又日新其德，成汤常自儆。",
            "三月不违仁，颜子独深领。",
            "今日或因循，明日澡即新。",
            "前月或断续，此月复即仁。",
            "圣贤惜分阴，于此犹兢兢。",
            "学者能用力，其名曰竞辰。",
            "人有一大时，一去不复仍。",
            "十五入大学，明德与新民。",
            "二十曰弱冠，既冠责成人。",
            "勤怠只数年，贤愚系终身。",
            "过此为失时，人不再青春。",
            "譬之农力穑，春耕而夏耘。",
            "耕耘苟失时，无复望秋成。",
            "父母上俱存，兄弟下无故。",
            "饱食无用心，白日任虚度。",
            "幼壮老复至，一朝忽反顾。",
            "对人语不了，握笔书辄误。",
            "龙鳞映犬豕，面目可憎恶。",
            "哀哉复哀哉，追悔已迟暮。",
            "及此尚可图，勉旃须早悟。"
        ],
        "notes": "",
        "id": "1bc1565c129c409147ed5da5e9149783"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "题林同舍初心诗集",
        "preface": "",
        "paragraphs": [
            "与君别一世，忽见疑梦境。",
            "感往双泪悬，华发各垂领。",
            "青灯对白酒，相勖敦暮景。",
            "别后诗逾佳，朗歌竟夜永。"
        ],
        "notes": "",
        "id": "bfdef8a40e3ddc1b28799ab4783f1011"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠徐教谕爱兰",
        "preface": "",
        "paragraphs": [
            "朝采水中芹，莫采水中茆。",
            "采采不盈掬，意不在寸草。",
            "顾瞻尔子衿，忧思鬰中抱。",
            "濯江暴秋阳，岂不日杲杲。",
            "杲杲虽丽天，寒荄易枯槁。",
            "君来升文堂，钟鼓试击考。",
            "轰霆起群蛰，沈淖頼雪澡。",
            "以中养不中，宽慈以为宝。",
            "惟皇均降衷，三代此直道。",
            "迪教敦民彝，端拜谢师造。"
        ],
        "notes": "",
        "id": "c60bae48efa2e8cc38ee32ffa92678b7"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠天台遇仙翁",
        "preface": "",
        "paragraphs": [
            "天台华顶飞丹霞，飞梁绝壁仙人家。",
            "刘郎归去不复返，千年药径生𧏖蛙。",
            "老翁家住山谷口，入山往往逢青华。",
            "授之长生不死药，山头采采札与砂。",
            "炼养火鼎成黄芽，日虀蔓菁饭胡麻。",
            "方瞳丹颊生鼎花，犹为人世忧龙蛇。",
            "下游汗漫周八遐，手持药管青牛车。",
            "更资易数余齿牙，占步祸福百不差。",
            "朅来访我一舍蜗，剧谈世事长吁嗟。",
            "我语君，君试听，劝君不用六十四卦推天星。",
            "但愿得君肘后之丹经，普度百万亿生灵。",
            "君不见安期生、李少君，一匕神楼生羽翎。",
            "入无间，升苍冥。",
            "造物虽有数，不能囿无形。",
            "人人绝粒餐琼英，免堕巅崖受苦辛。"
        ],
        "notes": "",
        "id": "e3d3f306feb190f2630ed6eba9cdd14a"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和寄可庵卢教谕",
        "preface": "",
        "paragraphs": [
            "平生浪说齐谐志，杞国有天惊堕地。",
            "不周摧折天柱倾，咄咄古今真怪事。",
            "元气不死桥运兴，千古日月长悬奔。",
            "照见可庵一片心脾真硉兀，挥斥八极游天根。",
            "两眼痴蟇不能食，坐观蝡动自形色。",
            "独吸泠风饮沆瀣，去向南溟六月息。",
            "不学神仙慕安期，陶潜旷达其庶几。",
            "卜筑前窀从与老，太行世路从颠危。",
            "桓魋石椁嘻未达，昭陵玉匣荒丘垤。",
            "东门树槚四时青，独对青山问明月。",
            "孤山梅，逋仙一去唤不回。",
            "三迳竹，空怀二仲人如玉。",
            "处士松，世无郑老遗高风。",
            "何如及今收拾千岩万壑秀，飞廉道前丰隆后。",
            "美人服薜带女萝，自起傞傞舞长袖。",
            "得时为鸣凤，失时为卧龙，且问君王乞三峰。",
            "百年三万六千日，倏忽起灭天际虹。",
            "散发披襟任坦率，时浇磊磈斟寒碧。",
            "眼高一世四海空，婢膝奴颜死人役。",
            "君不见乌栖曲、白纻歌，长绳不系白日梭，时耶命耶将奈何。",
            "前有香山翁，后有洛阳老。",
            "嘉会不数逢，千载谁复道。",
            "蛟翁此来游，三珠烱相照。",
            "凭谁画作五老图，著我坐隅添一笑。"
        ],
        "notes": "",
        "id": "aa57d8d85d94772665016d7681d449ad"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠徐霞锦",
        "preface": "",
        "paragraphs": [
            "昔日山阴老魏仙，丹成飞去三千年。",
            "倒影灭没不可得，谁驾玉犬骖云骈。",
            "当年从事君家祖，独向炉边得丹谱。",
            "刀圭入口羽翰生，至今去作群仙父。",
            "丹砂散地无人收，聚作丹霞如锦毬。",
            "腾腾五采狎猎起，夜半精光冲斗牛。",
            "问君从事适孙子，浑家住坐丹霞里。",
            "夜窥璇玑落星躔，昼负丹囊踏山水。",
            "有时卖易挂白钱，醉卧圯桥堕双履。",
            "问君何事落人间，谪业已尽当复还。",
            "人间处处风雨恶，不如归去蓬莱山。",
            "山上朝霞犹可餐。"
        ],
        "notes": "",
        "id": "5eda99f8438558fe9c9699c12b06330e"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "汾阳徐祥英还家",
        "preface": "",
        "paragraphs": [
            "君不见当年原上武陵家，有人随水觅桃花。",
            "桃花未落君归去，到得重来无觅处。",
            "又不见石室山中一局棋，有谁采樵不知归。",
            "斧柯烂尽俗缘起，归到人间长孙子。",
            "君今采药入山中，一笑相逢樽酒同。",
            "鸟啼花落隔人世，不知世上谁雌雄。",
            "令威千年化作鹤，回头犹念旧城郭。",
            "城郭虽故人民非，归去归去遄高飞。"
        ],
        "notes": "",
        "id": "fedcdc03bac1c639d3dfed6cc607c2d1"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠星学叶冰壶",
        "preface": "",
        "paragraphs": [
            "祝融掷火驱六龙，火轮吐焰烧长空。",
            "彤云挂树凝翠歇，九根灼烂红炉中。",
            "黑菟喘啸风不起，紫蛟嗔卧潜幽宫。",
            "燕然山高倚绝壁，下有凌阴厚千尺。",
            "阿谁琢雪开琼花，贮向玉壶寒照骨。",
            "层冰底下浴蚕虫，口吐茧丝成五色。",
            "冰姿入火热不焦，那识人间烁金石。",
            "苍生病暍死道途，左拥右扇唤不苏。",
            "愿化冰蚕作冰茧，上天下地成冰壶。"
        ],
        "notes": "",
        "id": "7ecbb3c9096c4a1c9e6bd24ccd22d053"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "得雨行",
        "preface": "",
        "paragraphs": [
            "万井泉枯民徙市，谁碾火轮烧海底。",
            "蛇翳堕瓮鞭弗灵，丰隆困卧屏翳死。",
            "天驱鬼格啄黔氓，神龙蓄雨不敢行。",
            "万树翠干禾赤熛，田田兆坼龟纵横。",
            "卜侯闵雨无处祷，下问三老及五更。",
            "为言乌龙有圣水，绝顶一泓如鉴平。",
            "寻常澍雨多芳沼，颇怪年来云气少。",
            "有时掣电现光怪，或见盘空形攫矫。",
            "猩鼯藜藿人不经，侯往愿乞水一瓶。",
            "得水入城甫三日，一夕载雨来江亭。",
            "生来不识此山状，见说人行蹑云上。",
            "殷雷下界婴儿声，培𪣻千峰那可望。",
            "山高地迥生神灵，莫嫌潴水才盆盎。",
            "鬃头一滴落人间，平地鲸鲵生巨浪。",
            "世事春花与秋叶，野马红尘云起灭。",
            "龙山万古龙常存，年年幻变生鳞鬣。",
            "歛藏神用潜幽宫，畜眼草草那识龙。",
            "贤侯异政今鲁恭，此心直与神龙通。",
            "吁嗟疲民隔天日，那值岁祲十六七。",
            "麦烂蚕死谷复饥，沟壑委填忧旦夕。",
            "及今雨足稻粱红，预期一饱吹豳风。",
            "龙不有功归我公，公不复有归太空。",
            "谁解作颂美形容，发微抉眇声金舂。",
            "老我击壤歌山中，瓣香敬为曾南丰。"
        ],
        "notes": "",
        "id": "4ecf7c062d77707b151923a8c393b5d6"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "饭牛歌为胡子徽作",
        "preface": "",
        "paragraphs": [
            "朝饭牛，饭牛原上草。",
            "夜饭牛，饭牛霜下藁。",
            "草香藁软牛饱肥，黄犊跳梁犍卧噍。",
            "烟蓑雨笠犊鼻裈，髫龀饭牛今已老。",
            "有时扣角苦劳碌，人世触蛮等双角。",
            "古今名利成战场，不似倒骑牛背乐。",
            "君不见齐宁戚，长夜饭牛歌白石。",
            "漫漫待旦骭衣单，待旦未明何嗟及。",
            "又不见百里奚未遇时，未遇饭牛人不知。",
            "平生爵禄不入心，何故要秦五羊皮。",
            "老翁牵牛傍流水，水不饮牛宁洗耳。",
            "入去山中深更深，芦管一声千古意。",
            "乾坤旦暮不曾知，那问人间荣辱事。"
        ],
        "notes": "",
        "id": "61996085ee39c9a0ce04d1deb891d5de"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "知卢可庵教谕鼓歌",
        "preface": "",
        "paragraphs": [
            "崇牙枞枞，贲鼓逢逢。",
            "始作之以荆衡底贡之新革，试叩之以巴蜀故产之孤桐。",
            "雷震一声草木拆，蠖信其屈龙起蛰。",
            "天地䜣合万物苏，阳气宣声阴屏迹。",
            "蒙瞍一鼓歌辟雍，始与斯民发童蒙。",
            "大胥再鼓征学士，复与学者开天聪。",
            "当其俎豆前陈，甫掖山立。",
            "缀兆序位，登降终日。",
            "吾故鼓之以相礼，所以作尔之强力。",
            "乃若冠盖孔孟，佩服程朱。",
            "鸡鸣而起，亦步亦趋。",
            "吾故鼓之以戒晨，所以觉尔之迷途。",
            "至若理欲昏明，义利白黑。",
            "夕惕不谨，日省何益。",
            "吾故鼓之以谨昏，所以使尔非心之必斥。",
            "呜呼，鼓人职废周礼湮，方叔入汉鼓收声。",
            "举世聩聩呼不应，千载孔堂丝竹音。",
            "镗然一鼓惊雷霆，撼动天地众耳醒。",
            "昌黎老死石鼓裂，愧我才薄争奈此鼓文。"
        ],
        "notes": "",
        "id": "02535313df5951998da2f5aff886d05d"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "蛟龙歌",
        "preface": "",
        "paragraphs": [
            "生物具角齿，每每与物抗。",
            "蹈阱虎以刚，触籓羊以壮。",
            "世间怪物有蛟龙，三百六十虫之长。",
            "神灵出嘘吸，变化互来往。",
            "布爪层云兴，鼓鬐歘电放。",
            "无欲不受刘累驯，假形岂被叶公诳。",
            "时飞则飞潜则潜，所以随时知得丧。",
            "莫道鱼虾性不灵，相依喣沫岂敢嗔。",
            "江𣸣鳣鲸久失水，闻此鼓舞咸相亲。",
            "世无刑醢受，时非法网秦。",
            "然匪藉余荫，安能逃世人。",
            "亡象齿与革，亡猩血与唇。",
            "有身即有患，谁能无其身。",
            "安得此身化为云，随龙上下云无心。"
        ],
        "notes": "",
        "id": "24207a3668e452b125438e2166288493"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "希有鸟吟",
        "preface": "",
        "paragraphs": [
            "穹壤纷众羽，固有仁不仁。",
            "鸮凤虽异性，同为阴阳根。",
            "惟彼希有鸟，于禽集大成。",
            "力可振海岳，翂翐似无能。",
            "鲲鹏侈变化，比予尔何曾。",
            "群鷇偃下风，举受翼卵恩。",
            "万里不足飞，千载始一鸣。",
            "远之不可疏，即之不可亲。",
            "地维缺不震，天柱拆不惊。",
            "安得以宠辱，而能累其身。",
            "世固有大物，天地间气生。",
            "卑卑局耳目，夫谁识其真。",
            "道大固难同，安能抗世情。",
            "何如任毁誉，徜然忘我人。",
            "不谐众人口，而谐万世心。"
        ],
        "notes": "",
        "id": "c5bb96c7d85bda46e12e0ce3aa6998d3"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "愚石歌",
        "preface": "",
        "paragraphs": [
            "大块初分生怪石，曾与不周山作骨。",
            "山崩地缺天柱摧，片石耆姿转奇崛。",
            "娲皇炼石补天工，化作五星成五色。",
            "地下为石天上星，顽质变化生神灵。",
            "一朝天狼啮蚀五星陨，陨石宋野犹有光晶荧。",
            "何人夜负入海屿，错杂昆吾无觅处。",
            "中间块石独𡼭嵚，住在锦溪溪上浒。",
            "石润可以砚，石文可以屏。",
            "赑屭或刳鼎，廉栗或劖铭。",
            "不然云母与紫英，否则丹砂和空青。",
            "尔材于用百不适，空有千尺高棱层。",
            "暴流没马不加减，霜降石出不加增。",
            "火不焦，水不凝。",
            "刻桐扣不鸣，饮羽射不惊。",
            "世间至智不能化，而我安敢逃愚名。",
            "人闻愚恶闻智喜，君谓我愚真知己。",
            "筑室招子愿结交，更请柳溪作愚记。",
            "我笑己愚君更愚，世有两愚适相值。",
            "江流东去夕阳西，千古相看只如此。",
            "当年三品不点头，况被旁人鞭得起。"
        ],
        "notes": "",
        "id": "4ad26d1615fd79584fed1948b2cefe9a"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "芸窗集画图",
        "preface": "",
        "paragraphs": [
            "天马不生韩干死，崔白翎毛落蒿里。",
            "虎头妙笔夜通灵，主爵郎中羞画史。",
            "杨君画眼空四海，剩把金奁贮奇诡。",
            "榆关牧马边草秋，一骑一纵骅与骝。",
            "阿谁青骢嚼金勒，拔剑奔逐髯怒虬。",
            "提弓空捍鸣镝尽，尘沙马耳风飕飕。",
            "筼筜谷中一梢出，冷蕊相看冰雪骨。",
            "葵花二色空争妍，没骨丹青翰水墨。",
            "猿猱两两雄顾雌，獐鼠伎伎母趁儿。",
            "水禽并下照秋水，足踏枯荷浸莲漪。",
            "人间清景能几许，野马战场祇尺咫。",
            "芸窗一幅水沉烟，俛仰乾坤千古意。"
        ],
        "notes": "",
        "id": "ad032fa8de116af1cec437dc5b1bca59"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠梅谷高士",
        "preface": "",
        "paragraphs": [
            "去年无方老瞿昙，授我云门一劄禅。",
            "今年羽衣梅谷仙，丹法葛翁口谈玄。",
            "无方是兄仲梅谷，误堕凡胎投母腹。",
            "岂非江郎三石人，两石飞来化双玉。",
            "君今一字透锋机，札断三关鬼莫窥。",
            "掇取玄珠入蓬阙，自携灵母养婴儿。",
            "寒山梨枣霜中熟，碧莲池边结茅屋。",
            "蛾眉白发两潇疎，夜抱寒蟾成独宿。",
            "相逢丹鼎问金砂，笑灌玉泉餐紫霞。",
            "昆仑瑶树渺何许，辽海白鹤还归家。",
            "归去无方问何其，为说此行奇更奇。"
        ],
        "notes": "",
        "id": "e552e5427f0d453a23a08046ef947cf7"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和南山弟虎图行",
        "preface": "",
        "paragraphs": [
            "高堂突兀生崇冈，於菟眼电牙磨霜。",
            "古言市虎人不信，谁信挟一来座傍。",
            "众犬僵仆儿辈走，猛士腰弩成蹶张。",
            "老翁卒见亦惊怪，便欲骑取参西皇。",
            "乾坤戾气产尤物，谁为驱雷入神笔。",
            "古树萧萧风刁刁，阴崖幽幽云墨墨。",
            "横行屭赑不畏人，弄子庭除成穴窟。",
            "蓝田饮羽惊夜行，今乃捋须当白日。",
            "画图画虎心自知，触目或疑犹喘息。",
            "世间多少涪村民，毛爪未完心已易。"
        ],
        "notes": "",
        "id": "9ee4e0e7800bf9bb3f3bd8493f84a1ab"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠方云卿地理",
        "preface": "",
        "paragraphs": [
            "金仙顶门一只眼，五眼通神识无限。",
            "云卿留得眼一只，眼力最高人不识。",
            "眼里青囊一卷经，照破山川无遁形。",
            "口谈祸福句句验，人谓先生真鬼灵。",
            "自言好眼与人别，当年点得白龟睛上血。",
            "龟存双眼我双眼，两眼精明光电掣。",
            "有时采珠撼龙宫，有时捋须探虎穴。",
            "独眼独眼真地仙，一角灵犀妙莫传。",
            "谁知一眼二眼化千眼，笑杀时师空眼穿。"
        ],
        "notes": "",
        "id": "e13acffe516c1664679ce76fe0cc5ebf"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "观慈乌反哺",
        "preface": "",
        "paragraphs": [
            "有鸟有鸟名慈乌，群儿哑哑争相呼。",
            "羽毛甫集思反哺，为报父母恩劳劬。",
            "民彝天理久沦斁，闻此肝胆为昭苏。",
            "禽虫微物岂知义，乌性至孝由中孚。",
            "枭獍雏成躯为裂，伯劳雏长肉已刳。",
            "天地生物无不仁，何至善恶相悬殊。",
            "禽中孝子尔乌是，世上逆子彼二雏。",
            "父母爱子恩罔极，子心能似父母无。",
            "人生谁实空桑出，为感物类长嗟吁。",
            "嗟吁不足日云暮，老乌抱雏宿夜树。"
        ],
        "notes": "",
        "id": "f23035521b3e8c354e18b7083840611e"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠秋蓬王相士",
        "preface": "",
        "paragraphs": [
            "秋蓬秋蓬，我不愿爵三公，亦不愿禄万锺。",
            "君谟骨相祇如此，休向蓬州问李翁。",
            "迂叟病齿落半空，岂是天食蛙骨虫。",
            "但愿壶中乞方匕，齿发复出还婴童。",
            "潄石清溪歌九曲，饱饭黄精羹杞菊。"
        ],
        "notes": "",
        "id": "9899bff39e3b79d3453fc2c73ae8bc34"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "有客曰孤梅访予于易庵孤山之下与之坐夜未半孤月在天笑谓孤梅曰维此山与月与子是三孤者为不孤矣因相与酾酒更诵逋仙疏影暗香之句声满天地酒酣又从而歌之歌曰",
        "preface": "",
        "paragraphs": [
            "蹇西山之孤竹兮，商周二君。",
            "藐三径之孤松兮，晋宋一人。",
            "天地冰霜兮，木落归根。",
            "遗万物而独立兮，吾梅兄其仅存。",
            "夫孤高不易抗兮，故多以落落而遭世之闷闷。",
            "孤洁不易保兮，故多以皎皎而受人之昏昏。",
            "惟湼而不缁兮，梅质之清。",
            "磨而不磷兮，梅操之贞。",
            "嗟梅之爱兮，旷世无闻。",
            "将梅有心兮，千古谁论。"
        ],
        "notes": "",
        "id": "16e532471c2e2f203ff0e07ba239ec73"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "昨日王德父何昭德回后曝背于庵后大山上甚乐因成数语效大山体亦皆写景聊以寄似",
        "preface": "",
        "paragraphs": [
            "碧旻收云兮，秋气肃清。",
            "万籁声沉兮，秋日晶荧。",
            "青山崟崟兮，白石瑛瑛。",
            "麋鹿跂跂兮出高陵，野鸟活活兮两岑对鸣。",
            "黄犍湿湿兮逐羝群，或讹或寝兮于野于坰。",
            "吾忘吾独兮，吾与禽兽兮为邻。",
            "违市朝兮不与世撄，利名不入兮宠辱忘惊。",
            "聊遗吾形兮放吾情，美背曝兮不可以遗君。",
            "时分吾席坐兮，采樵负苓。",
            "吾其徜徉乎此山以终吾生兮，其乐无央。"
        ],
        "notes": "",
        "id": "ae525fd247c6e346797f4e50d4a1ab88"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "逐妇吟",
        "preface": "",
        "paragraphs": [
            "妾生不辰兮命孤奇，妾嫁夫君兮尚髫垂。",
            "被谗放逐兮，妾不复归。",
            "欲出门兮，心重悲。",
            "心重悲，非别离。",
            "夫与姑，命相依。",
            "愿姑谨携持，山有豺狼水有螭。"
        ],
        "notes": "",
        "id": "9f2f5a8439bd6f312d0df5963593d63d"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "偶书塔坞水中石",
        "preface": "",
        "paragraphs": [
            "白石兮磷磷，清泉兮泠泠。",
            "岸有蒲兮水有芹。",
            "敲竹筇兮金石声，长啸歌兮惊鬼神。",
            "世间岂无宦海之可航，仕路之可骋兮，不如此壑之安且平。",
            "鱼自泳兮鸟自鸣，花自开兮木自荣。",
            "任我心兮流水，等世事兮浮萍。",
            "上下天地兮，吾并忘乎吾身。"
        ],
        "notes": "",
        "id": "db5942ca98ee9b81a31f8955d83bb3ff"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和蛟峰先生熟睡吟",
        "preface": "",
        "paragraphs": [
            "幕苍天，席大地，睡去不知人世事。",
            "觉来榻上总埃尘，口不能言睡中义。",
            "古今万事昼夜同，万八千年祇一寐。",
            "荣辱事，真梦里，黄粱一枕邯郸市。",
            "北窗谩说晋朝臣，周公不见吾衰矣。",
            "日高丈五闭柴门，不知身世华胥氏。",
            "不毡不被老希夷，山上白云霞流水。",
            "得失事，真梦里，鹿蕉翻覆终成戏。",
            "人言夜半息如雷，我纵行行还美睡。"
        ],
        "notes": "",
        "id": "679500048a69a943a8b681ed1431b701"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和仙诗友鹤吟",
        "preface": "",
        "paragraphs": [
            "当年只鹤扬州去，羽衣虹裳灭烟雾。",
            "千年华表不归来，来时忘却邯郸路。",
            "短篷月白起酸风，天阴鬼哭战场空。",
            "黄昏欲望城西东，乱山青处白云中。",
            "谁解歌离骚，我自斟酌酒。",
            "一醉醉百年，无梦到浙右。",
            "插我羽翼两臂间，顶丹蜕尽毛骨凡。",
            "下天上天随君去，不与人世同悲欢。",
            "星星有语说未已，夕阳西去东流水。",
            "一声嘹唳入苍冥，青冢累累呼不起。"
        ],
        "notes": "",
        "id": "38fa81ede595c9cc755fdc42e1dedb14"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "鹃啼曲",
        "preface": "",
        "paragraphs": [
            "蚕丛鳖灵两丘土，玉垒灵关一荒莽。",
            "杜鹃衔哀诉千古，万里游魂腥血污。",
            "冤声无路叫天公，吻血洒地花为红。",
            "巴江东下流无极，目断巴山归不得。",
            "此身岂是无羽翰，天梯石栈云漫漫。",
            "落花冉冉江城暮，年年客梦乡关路。",
            "丈夫志气笑沐猴，安知狐死还首丘。",
            "沛公击筑歌汤沐，钱王锦衣衣林木。",
            "寄巢生子傍他谁，众鸟虽怜祇自悲。",
            "哀号力尽飞不归，老尽遗民城郭非。"
        ],
        "notes": "",
        "id": "7cacd8ec3d534d960553459c274198b8"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠地理钱季实",
        "preface": "",
        "paragraphs": [
            "神仙地理无多诀，未用寻龙先看峡。",
            "次看峡内有明堂，外峡内堂垣气结。",
            "交结深时垣气牢，交结浅时垣气泄。",
            "回看远障起星峰，认得星峰是祖宗。",
            "祖宗派下分嫡庶，庶是旁枝嫡正龙。",
            "足趾未曾登绝顶，如何辨认嫡庶踪。",
            "庶是旁枝为外从，嫡子必居堂奥中。",
            "此是大法论嫡庶，未是穷源寻极致。",
            "眼前大法既能明，更看嫡枝辨臧否。",
            "譬如人家有嫡儿，或贤或否不易知。",
            "贤者起家不肖败，嫡枝还更有妍媸。",
            "到此须是牢著眼，切莫泥取嫡谓奇。",
            "龙到成形方结穴，若不成形总虚设。",
            "倾欹破碎缩肿粗，杂乱摆窜瘦死绝。",
            "凡属此类不劳看，认得正龙成丑拙。",
            "认形既真穴亦真，真形真穴自天成。",
            "左右必有真缠护，真案真朝无异情。",
            "地真气象自然别，山必绸缪水回折。",
            "葱葱鬰鬰日回环，入眼精神俱焕发。",
            "设从流派问源头，定是祖宗真骨血。",
            "虽然龙真穴自真，或隠或显多误人。",
            "正结人人能识得，不识偏颇闪侧情。",
            "地有怪穴无怪局，认局方知穴法精。",
            "毫厘之缪隔千里，万水千山差一指。",
            "横斜直曲跬步间，撼动山川泣神鬼。",
            "一山入脉百山随，尺寸高低认玄秘。",
            "穴真节节自相符，若不相符穴是虚。",
            "龙真穴假祸福异，误杀世人徒信书。",
            "眼力不在书纸上，泥书空画葫芦样。",
            "扫除万卷总虚谈，收入灵犀一点间。"
        ],
        "notes": "",
        "id": "5943eb399b88c64a3d7cfcd2486499fa"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "山房约会于黄滩别后寄似",
        "preface": "",
        "paragraphs": [
            "玉堂佳人珮琼英，月下乍见心眼明。",
            "贞心野雪压不死，幽韵天风吹逾清。",
            "玉龙声高夜漏下，绿衣舞短天鸡鸣。",
            "岁寒一见苦易别，安得白头敦弟兄。"
        ],
        "notes": "",
        "id": "13be5a6f2570d03b5d28ee4afad52593"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和张按察秋山二首 赋杭州",
        "preface": "",
        "paragraphs": [
            "三百余年卧甲兵，天低雨露此生成。",
            "万家都会楼台矗，千顷平湖舸舰轻。",
            "环珮玉堂人楚楚，靓妆珠箔女盈盈。",
            "回头万事俱尘土，惟有湖痕岁岁平。"
        ],
        "notes": "",
        "id": "d2a92288510d76d251a06910730dc80c"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和张按察秋山二首 赋孤山",
        "preface": "",
        "paragraphs": [
            "钱塘日夜水东流，回首孤山绿尚稠。",
            "千载老仙随鹤去，百年此地少人游。",
            "相逢柳色还青眼，说着梅花总白头。",
            "身后闲名推不去，当年误识薛杭州。"
        ],
        "notes": "",
        "id": "dfb186792711d4928ea3604b36028087"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "见田察使",
        "preface": "",
        "paragraphs": [
            "玉节星轺御史冠，邦人多少路旁观。",
            "半空寒月千峰榭，一歃清泉七里滩。",
            "天地鸢鱼春鼓舞，山林鸡犬夜平安。",
            "好须借得长年住，截断车轮挽珮珊。"
        ],
        "notes": "",
        "id": "2418dfa1d7eb928b135735fd7dec037b"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠冯樵隠琴棋",
        "preface": "",
        "paragraphs": [
            "纹楸漫灭㸑桐焦，赢得无何醉浊醪。",
            "别墅功随淮上水，广陵人化里中蒿。",
            "知音那似无弦好，当局何如不著高。",
            "寻取旧樵归隠处，坐看尘世戏儿曹。"
        ],
        "notes": "",
        "id": "df457d1dcb486dd40364ea94712a9ea3"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "寄王南叟寓江乡",
        "preface": "",
        "paragraphs": [
            "歌尽骊驹落日寒，相思无处问平安。",
            "客愁白发三千丈，世路青泥百八盘。",
            "夜月梅花频入梦，秋风菰米强加餐。",
            "高山如故丝弦在，懒向旁人取次弹。"
        ],
        "notes": "",
        "id": "0cf593eed10a7bf67e68813f741c21be"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "挽劲轩郑府理",
        "preface": "",
        "paragraphs": [
            "东林冠盖旧耆英，百尺丰碑志墓茔。",
            "经济志高官职小，睦姻义重货财轻。",
            "永平仓下遗红粟，仁寿堂前有紫荆。",
            "夜半山舟谁负去，盖棺犹是昔簪缨。"
        ],
        "notes": "",
        "id": "bfa4a8c9be8cb96000b5a53ee94d6a63"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "灯夕乐舞",
        "preface": "",
        "paragraphs": [
            "天碧星河欲下来，东风吹月上楼台。",
            "玉梅雪柳千家閙，火树银花十里开。",
            "紫凤笙繁声曼衍，黄龙舞缦影徘徊。",
            "香车匝地红尘软，莫遣铜壶漏箭催。"
        ],
        "notes": "",
        "id": "c88685343ad157a46ea4ab47bebb3a6c"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "饯竹所叔赴庆元征官和韵",
        "preface": "",
        "paragraphs": [
            "正好山中赋草堂，老龙谁唤起南阳。",
            "青衫华发剑三尺，白犬丹鸡酒一觞。",
            "尘世功名蕉下鹿，半生爵禄梦中羊。",
            "年来处处波涛险，莫趁风帆上海艎。"
        ],
        "notes": "",
        "id": "af82ec0c9733d4aabe1e1f5a225f5c6a"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "寄王提举",
        "preface": "",
        "paragraphs": [
            "地到偏方苦雪霜，苍生寒谷望春阳。",
            "一麾使节来天上，万口行碑在路傍。",
            "里役庄成民弛担，关征法简旅行粮。",
            "祇今骑鹤扬州去，剩得新诗富锦囊。"
        ],
        "notes": "",
        "id": "a73eea4b4305e99e2e27a28156395888"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "答杨冰崖寄韵问注西铭",
        "preface": "",
        "paragraphs": [
            "勘破西铭识本真，添来注脚又重新。",
            "父天母地元同体，物与民胞总是春。",
            "放荡异端黄老佛，纷争战国楚齐秦。",
            "要知俯仰皆无愧，请向圣贤求事亲。"
        ],
        "notes": "",
        "id": "31a1f292e427d3c73a1786b96ea95777"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "邑庠杏坛初成诸老倡和见寄因次韵",
        "preface": "",
        "paragraphs": [
            "双杏坛前花自春，登坛宛见仲尼心。",
            "千年此树几寒暑，一线生机无古今。",
            "西狩事非成反袂，缁林曲在尚鸣琴。",
            "闲花满地乾坤老，三叹遗风感慨深。"
        ],
        "notes": "",
        "id": "3ad7a74b3aa5466190d510ffc0dabc49"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和宋英叟先茔建亭作",
        "preface": "",
        "paragraphs": [
            "谁表新阡瞰石关，要将孝义轨人寰。",
            "千年永宅归元亮，百尺丰碑葬鲁山。",
            "旌旐尚存青槚外，亭台半在白云间。",
            "儿孙自是骅骝种，早入君王十二闲。"
        ],
        "notes": "",
        "id": "b93a0da417ed4e61fc9aec828dfcb43b"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和宋英叟二首  其一",
        "preface": "",
        "paragraphs": [
            "圯上编书未出奇，有来相问重相规。",
            "桑蓬自笑平生志，泡露谁能万世基。",
            "闲去带鉏编露术，醉来呼酒赋江蓠。",
            "青门待得瓜成熟，不似西山老伯夷。"
        ],
        "notes": "",
        "id": "52f0bf3f142a6177cc4a3437c8e70066"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和宋英叟二首  其二",
        "preface": "",
        "paragraphs": [
            "不堪血泪望长陵，回首松楸又几春。",
            "荒垅牛眠何处是，古经狐首伪邪真。",
            "固知迁墓疑非礼，幸有周棺可芘身。",
            "若向防丘逢孔父，尚遗马鬣诏今人。"
        ],
        "notes": "",
        "id": "66139a09d3198e7cfa74a50ec0981840"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "徐仲修寄诗次韵",
        "preface": "",
        "paragraphs": [
            "一枕邯郸午梦醒，好风吹信入轩櫺。",
            "溟抟六月鹏先化，胎孕千年鹤已灵。",
            "气囿阴阳元有数，道超天地妙无形。",
            "何时共作缑山隠，滴露松萝写易经。"
        ],
        "notes": "",
        "id": "454cc4b478bb1fd4336c1ecca0ef03b2"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠尹巽斋易数",
        "preface": "",
        "paragraphs": [
            "万有滋荄隠混蒙，谁开玄窍泄神工。",
            "易经四圣羲周孔，数贯三天先后中。",
            "执䇲不须谈管辂，太玄休复问扬雄。",
            "只今风起从何入，知得风来是巽翁。"
        ],
        "notes": "",
        "id": "e443fd68aac326b975ee56d6cb170f07"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "高县丞不负堂诗",
        "preface": "",
        "paragraphs": [
            "闲丞八品一官卑，许赞男邦问便宜。",
            "议论是非晴雨异，刑囚出入重轻疑。",
            "案头涉笔余心愧，松下哦诗官事隳。",
            "丞得君来真不负，祇应百姓与天知。"
        ],
        "notes": "",
        "id": "e92c4553f2c93ef60cce668c19473954"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "寄夹谷书隠  其一",
        "preface": "",
        "paragraphs": [
            "巅崖一落费攀跻，汲绠千寻重挈提。",
            "往事雪中鸿印迹，旧恩堂上燕衔泥。",
            "钱塘东去江涛远，银汉西流斗柄低。",
            "天地秋风黄叶老，年年春在故桃溪。"
        ],
        "notes": "",
        "id": "3eb966214705105463303a182a821543"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "寄夹谷书隠  其二",
        "preface": "",
        "paragraphs": [
            "当年曾忆赋高唐，回首邯郸事渺茫。",
            "黄阁故人千里月，青山老我半头霜。",
            "交情脉脉园中柳，忧思悠悠陌上桑。",
            "吹断参差天欲暮，薄言兰芷寄衡湘。"
        ],
        "notes": "",
        "id": "8fdc92e8aa480d9782a0ca5fddb94f90"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "九日偕府城诸贵人游南山寺分韵和杜工部九日诗",
        "preface": "",
        "paragraphs": [
            "饭山吟瘦带围宽，过得秋来一日欢。",
            "谩道高风怜破帽，还应衰发恋南冠。",
            "黄花几度今人老，蓝水千年时梦寒。",
            "日暮归来成醉倒，南山风雨不堪看。"
        ],
        "notes": "",
        "id": "0fa2ddaaade94f4ef15cd3f14f9aae8a"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "有感寄唐月心",
        "preface": "",
        "paragraphs": [
            "日暮佳人雪满簪，不堪重听楚骚吟。",
            "游豚吹浪江风恶，穴蚁坯封山雨深。",
            "遯世敢谈枰外著，济时空抱梦中心。",
            "闲花满地将军老，莫向东风更鼓琴。"
        ],
        "notes": "",
        "id": "ccd76551f577c8f3292f54d074e70f8b"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "贺徐提管可大得子",
        "preface": "",
        "paragraphs": [
            "四十生儿得宁馨，试教啼看是真英。",
            "五文凤自云间落，一角麟从天上生。",
            "积善家应长孙子，读书种定作公卿。",
            "他年大耋还推子，谩道同年我是兄。"
        ],
        "notes": "",
        "id": "3095df82cbc58cdfe19257fae040ddc4"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "饯何君元赴汾阳儒谕",
        "preface": "",
        "paragraphs": [
            "雪月堂前冷掾厅，况如此邑甚于冰。",
            "行移太白西边次，去占高青最上层。",
            "毡冷不然官舍烛，俸凉自籴太仓升。",
            "诗书莫道同刍狗，尚见宫墙践豆登。"
        ],
        "notes": "",
        "id": "3848b0d8f3869e7229995147f2d6a9e5"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "上张察使老山  其一",
        "preface": "",
        "paragraphs": [
            "元是公侯孝友门，及今几代见礽孙。",
            "便遗柱下持天宪，暂住都亭洗物冤。",
            "花影月边吟子野，木从窗外访南轩。",
            "汉庭羽翼须良计，谁是商山老绮园。"
        ],
        "notes": "",
        "id": "400369d9b68ff741bc0657c6e042bf5a"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "上张察使老山  其二",
        "preface": "",
        "paragraphs": [
            "玉节星轺浙水边，好将疾苦问愚黔。",
            "十羊九牧鞭俱毙，一鼠群鸮肉未餍。",
            "地处覆盆遮日月，天教持斧拯闾阎。",
            "吴山不逐行人老，留取勋名众具瞻。"
        ],
        "notes": "",
        "id": "98e73704fd8c10aa70473955616baf64"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赓曾省斋旧题凤翔空壁",
        "preface": "",
        "paragraphs": [
            "沧溟陵陆起黄埃，荐福碑惊半夜雷。",
            "玄鹤归迟生墓草，白鸥飞尽上矶苔。",
            "寒泉辱井留脂水，黑土夷陵出烬灰。",
            "往事兴亡浑一梦，高名千古党碑魁。"
        ],
        "notes": "",
        "id": "e9ddd9c55afce89fa0f48c864116eb6c"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "寄田察使",
        "preface": "",
        "paragraphs": [
            "尊酒长亭忆别离，参差吹断竟谁思。",
            "我怀知己惭鬷蔑，公喜逢人说项斯。",
            "一坞烟霞双鬓老，数椽风雨二天私。",
            "钱塘日暮长江阔，薄撷芳馨结桂枝。"
        ],
        "notes": "",
        "id": "c2bcf29264af4d678a51699c28bbc2d8"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "山居",
        "preface": "",
        "paragraphs": [
            "短短檐楹小小亭，先生家住绿杨阴。",
            "轩前乐意青山色，桥上行人流水心。",
            "半醉半醒时自舞，独行独坐更微吟。",
            "青鸾有约孤云外，立尽阑干到夜深。"
        ],
        "notes": "",
        "id": "9ad2bf0f7a683791472e0b67a309eaeb"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "送李县尹",
        "preface": "",
        "paragraphs": [
            "河阳桃李是谁栽，怕说春归叠鼓催。",
            "正好鸣琴看锦水，俄惊飞诰下金台。",
            "一堤烟柳离亭路，两岸风花送客杯。",
            "百里桑麻正生意，为言来者好栽培。"
        ],
        "notes": "",
        "id": "a59a1d923e348059cbdf5098d92e7fc2"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和方耜岩见寄",
        "preface": "",
        "paragraphs": [
            "世事兴亡转脚跟，长安处处战场尘。",
            "种桃一去非秦世，采菊犹传有晋人。",
            "已矣覆蕉成梦鹿，谁欤被发趁骑麟。",
            "千年尚记辽东路，肯向城头访旧民。"
        ],
        "notes": "",
        "id": "84f751b8fb54784b78272e55c59fcb1a"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "感兴",
        "preface": "",
        "paragraphs": [
            "剩得田园归去来，江南两度见黄梅。",
            "轩窗有侣余松竹，墙壁无人半藓苔。",
            "独抱丹心徒自苦，相逢白首不须哀。",
            "人间万事不可极，一梦蘧蘧心已灰。"
        ],
        "notes": "",
        "id": "044c9f8be4cd6172df7ba07a6eab63fc"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠边县尹  其一",
        "preface": "",
        "paragraphs": [
            "君家久富五经储，更有儿孙读祖书。",
            "事究麟经明亥豕，理穷羲易得筌鱼。",
            "枳丛不是栖鸾处，花县来观展骥初。",
            "北道主人今有托，华山应得老骑馿。"
        ],
        "notes": "",
        "id": "9ad0936b767f2c37a070df64ee826d03"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠边县尹  其二",
        "preface": "",
        "paragraphs": [
            "声价中州第一流，双凫飞下锦溪头。",
            "隠微去处求民瘼，潜伏中间破吏媮。",
            "暮雨烟村无吠犬，去年荒土有耕牛。",
            "昼帘余暇浑无事，好去栽花待胜游。"
        ],
        "notes": "",
        "id": "935986f2935333aaa4016fa46c47ff1c"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和勉斋侄二首  其一",
        "preface": "",
        "paragraphs": [
            "谩学狂吟试笔毡，惭无风度似僧虔。",
            "五车不作黄金屋，方寸犹存白玉田。",
            "万事混茫随梦境，一关玄牝透真筌。",
            "北窗人在羲皇上，占得清风一榻眠。"
        ],
        "notes": "",
        "id": "447dacf59687ee6642128b4a151828d6"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和勉斋侄二首  其二",
        "preface": "",
        "paragraphs": [
            "有鸟千年去不归，归来沧海劫尘飞。",
            "白杨北郭行人少，青草中原战马肥。",
            "喑噫阴阳成物累，浮游天地寄身微。",
            "老来尽弃人间事，犹占江头白鹭矶。"
        ],
        "notes": "",
        "id": "3bac7eb02c3539ad7198470e2a9291e1"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "观禽鸟哺雏有感赋诗三首示诸子侄  其一",
        "preface": "",
        "paragraphs": [
            "父母人心物岂无，静观禽鸟见中孚。",
            "自来择木心劳瘁，到得成巢口卒瘏。",
            "囝翅渐长郎罢短，仔身已壮阿𡝠癯。",
            "人间恩义尚如此，几个林中反哺乌。"
        ],
        "notes": "",
        "id": "eefcf72a57008c5354e84161045f9e86"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "观禽鸟哺雏有感赋诗三首示诸子侄  其二",
        "preface": "",
        "paragraphs": [
            "考叔分羹我独无，不如鸣鹤自相孚。",
            "世途跋涉牛先喘，仕路驰驱马已瘏。",
            "弗逮子舆三釜养，空余颜氏一箪癯。",
            "蓼莪诗废遗躯在，愧死林中孝义乌。"
        ],
        "notes": "",
        "id": "89fb04a879b0315e2de80204b68300bc"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "观禽鸟哺雏有感赋诗三首示诸子侄  其三",
        "preface": "",
        "paragraphs": [
            "万事空花过眼无，到无言处自心孚。",
            "践头苏爨刍何用，垂耳盐车马以瘏。",
            "野鹤不须惊客去，山雌一任笑人癯。",
            "他年史氏求遗稿，幸免台中道噤乌。"
        ],
        "notes": "",
        "id": "8fd473d45cf49117005bcd1db2c7f44b"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和山房夹谷佥事韵二首  其一",
        "preface": "",
        "paragraphs": [
            "一家南北混车书，谁使斯民耳目涂。",
            "昔日簪缨今役户，朝时弦诵暮征夫。",
            "迩来风雨无完屋，何处乾坤着腐儒。",
            "不意斯文天未丧，凤凰来后见河图。"
        ],
        "notes": "",
        "id": "81f51b8ab38d47812da3b00e376bd48a"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和山房夹谷佥事韵二首  其二",
        "preface": "",
        "paragraphs": [
            "苍生下土望天仙，乞得君恩易地然。",
            "绣斧聿来霄汉上，丹书先到浙江边。",
            "学徒免隶夫征法，官品宁输户役钱。",
            "愧死支离疑效报，不妨鼓䇲乐天年。"
        ],
        "notes": "",
        "id": "5dda6e4d82246340e0d53b22b49d0a10"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "贺蛟峰先生入宅",
        "preface": "",
        "paragraphs": [
            "富贵朱门盖里闾，先生𣃁石此山居。",
            "一区自足子云宅，三径何妨靖节庐。",
            "万壑风云生几席，四山花木入庭除。",
            "干淳岂少高官爵，自是寒泉要著书。"
        ],
        "notes": "",
        "id": "82c0f40a651b8e363869efdc9d1910ac"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和王石涧儒免韵",
        "preface": "",
        "paragraphs": [
            "鸮林何处听遗音，三叹斯文试共论。",
            "梁木梦非千圣往，瓜丘烟断六经存。",
            "悠悠沧海东流远，耿耿中天北极尊。",
            "吾道未亡邹鲁在，肯教失脚落他门。"
        ],
        "notes": "",
        "id": "0fdb1aa5e69b423c53ab1d2c97c1f117"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和方大山寄韵",
        "preface": "",
        "paragraphs": [
            "老去庄陵一钓竿，钓鱼犹胜乞粗官。",
            "十年事业闲中过，千载功名死后看。",
            "往事危枰休下著，交情枯木独知寒。",
            "相逢一笑双蓬鬓，还倩何人斲鼻端。"
        ],
        "notes": "",
        "id": "6ab5ed413596697f80c712b741e7ddc5"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "贺中斋黄大卿得子",
        "preface": "",
        "paragraphs": [
            "闻说南山孕凤雏，崭然头角见嵚㠌。",
            "月宫仙桂托根异，海岛蟠桃生子迟。",
            "七秩高年堂上父，一生足事膝间儿。",
            "朱颜白发方强壮，要看梧孙长碧枝。"
        ],
        "notes": "",
        "id": "e9542576f7b0b0bcc94b9dcd586576a9"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "唐昌地理王生求诗",
        "preface": "",
        "paragraphs": [
            "千古青囊破六丁，太原衣钵在心经。",
            "天教文字留心印，世有儿孙振说铃。",
            "跨断九龙行地脉，踏翻八卦撼天星。",
            "灵犀一点无传诀，莫向山头泥鬼灵。"
        ],
        "notes": "",
        "id": "9bafb35ec8cac2aa7c4245821b947d49"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "挽方宫使",
        "preface": "",
        "paragraphs": [
            "鼎湖弓堕赋归来，地拆天分泰华颓。",
            "膝上二雏兵血燐，楼头万卷劫池灰。",
            "百年豪杰埋荒草，半世功名落大槐。",
            "身后有孙酹松柏，桥陵金粟暗苍苔。"
        ],
        "notes": "",
        "id": "14f56a4c5ea03575a7223234c76ef54e"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "哭桥陵",
        "preface": "",
        "paragraphs": [
            "百年弓剑入桥陵，岂料三泉化劫尘。",
            "空有鱼灯照荒土，忍将玉轴问遗民。",
            "苍梧日落啼丹雀，金粟云深卧石麟。",
            "寒食家家上丘冢，六宗盂饭属何人。"
        ],
        "notes": "",
        "id": "7f4bbd8b0bf5c85f37a2d88c9cd6ab5e"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和岳文二公西湖韵",
        "preface": "",
        "paragraphs": [
            "昆明灰出海扬尘，老去英雄白发新。",
            "宫阙崔嵬千里月，楼台牢落十年春。",
            "血流杜宇悲游子，梦断梅花忆故人。",
            "立尽断桥寒日薄，回头何处望天津。"
        ],
        "notes": "",
        "id": "2a3b53e9a093a59bf604f364f1ef16c8"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "吊岳文二公二首  其一",
        "preface": "",
        "paragraphs": [
            "拟吊英雄酒一觞，二公肝胆一冰霜。",
            "金人未殄将军死，宋事无成国士亡。",
            "湖上黄埃寒柏惨，沙场青血夜燐光。",
            "生刍一束新亭泪，千古兴亡说未央。"
        ],
        "notes": "",
        "id": "adb9f38193d84302b212386e9d7b9471"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "吊岳文二公二首  其二",
        "preface": "",
        "paragraphs": [
            "如此光阴冉冉何，青萍失手意蹉跎。",
            "门前流水溪山在，帘外落花风雨多。",
            "百岁身名头半雪，十年世事泪悬河。",
            "相逢莫问升沉事，且对尊前听浩歌。"
        ],
        "notes": "",
        "id": "88c4a278cff5f5c242584e4cea141cf3"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "吊维扬琼花",
        "preface": "",
        "paragraphs": [
            "只鹤扬州问故家，一尊后土吊琼花。",
            "人间惊破霓裳舞，天上征回玉女车。",
            "死蘗记曾沾雨露，落英誓不污泥沙。",
            "后庭玉树今谁主，犹得台城葬丽华。"
        ],
        "notes": "",
        "id": "0d94c6e2523d02c7f87960f8de11b62f"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和文山先生",
        "preface": "",
        "paragraphs": [
            "坐对烟煤冷麝脐，一窗风雨懒幽栖。",
            "蚕丛国破鹃啼血，王谢堂空燕落泥。",
            "华表有时归老鹤，桃都何处听天鸡。",
            "十年往事俱尘土，莫上扬州唱竹西。"
        ],
        "notes": "",
        "id": "640cdabc1fd4caea640d7d08810c1e24"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "丁亥清明和昭德侄孙韵",
        "preface": "",
        "paragraphs": [
            "风吹苦楝结轻寒，干石青精屋半间。",
            "泼火雨收春树绿，踏青人出画帘闲。",
            "红颜白发悲欢事，旧日新年梦觉关。",
            "满地落花啼鸟急，天涯游子几时还。"
        ],
        "notes": "",
        "id": "8abdd0b3d2d5a9ee231c39c713f1bf6d"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和石庵洪府理金沙酴醾牡丹二首  其一",
        "preface": "",
        "paragraphs": [
            "金沙开遍牡丹忙，更簇酴醾上架芳。",
            "霞绮罗纨围国色，玉堂金屋拥君王。",
            "妆成三月春光富，留得一年花事长。",
            "昨夜紫薇红药里，诏君题品是谁香。"
        ],
        "notes": "",
        "id": "d4e921fdc110b598d94374c92a681dfe"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和石庵洪府理金沙酴醾牡丹二首  其二",
        "preface": "",
        "paragraphs": [
            "洛花欲放趁春忙，一架花添两样芳。",
            "倚槛白红多侍女，临轩黄紫是真王。",
            "只愁吴苑馆娃老，无奈唐宫春恨长。",
            "说与天公须爱惜，莫教风雨委泥香。"
        ],
        "notes": "",
        "id": "8db5265820b1f93a178a5c47c7c8045a"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "再和张秋山杭州孤山二首  其一",
        "preface": "",
        "paragraphs": [
            "歌舞钱塘厌说兵，悠悠往事竟何成。",
            "钱镠铁箭千年在，伍子鸱夷一死轻。",
            "湖上园亭春代谢，江头潮汐月亏盈。",
            "相逢白首休相问，见说宫门草树平。"
        ],
        "notes": "",
        "id": "ae40d634ebb75695680f740a067600ab"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "再和张秋山杭州孤山二首  其二",
        "preface": "",
        "paragraphs": [
            "处士横桥野水流，先生家住暮云稠。",
            "百年故国成尘梦，千古青山忆旧游。",
            "林下客盟寒白鹤，梅边诗稿问苍头。",
            "公来但扫坟前竹，莫载虚名入帝州。"
        ],
        "notes": "",
        "id": "b41fed3b0c09b18eebd0f2607824ab73"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和汪子雨问易",
        "preface": "",
        "paragraphs": [
            "玄白纷纷老子云，那从复瓿觅遗文。",
            "六爻本自画前具，三极都从心上分。",
            "未许诸儒将见见，只应四圣自闻闻。",
            "浪谈正堕负苓笑，况敢持芹更献君。"
        ],
        "notes": "",
        "id": "0ab6fe3e317b5eb7b7062069a7c15a47"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "寄和竹所叔摄慈溪税官二首  其一",
        "preface": "",
        "paragraphs": [
            "莫向扬州唱竹西，枯桑海水自相知。",
            "笼中老鹤千年翅，冰下寒蚕五色丝。",
            "官小暂淹山谷驾，庭闲好和老坡诗。",
            "凌风更上丹山顶，应笑人间蚁垤卑。"
        ],
        "notes": "",
        "id": "81cb0f5a061d288b6b04a9776bd6c22a"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "寄和竹所叔摄慈溪税官二首  其二",
        "preface": "",
        "paragraphs": [
            "半夜愚翁挟北山，头衔休系旧时官。",
            "风云失手剑光冷，霜雪满头衣带宽。",
            "归去荒园三径菊，相期晏岁九臯兰。",
            "年年江上风涛恶，不上严陵七里滩。"
        ],
        "notes": "",
        "id": "43e314286ffd8eb3b8abd0363f41bcb8"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和牛知事",
        "preface": "",
        "paragraphs": [
            "白首相逢叹暮年，楝花风后草连天。",
            "单车载月来林下，樽酒移春入座边。",
            "野老争持寒涧水，山灵尽扫暮庭烟。",
            "从君去后柴门闭，惟有闲云绕屋椽。"
        ],
        "notes": "",
        "id": "7b8b9d4420f5ebdccd6727e0f3b1386d"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "招隠三首  其一",
        "preface": "",
        "paragraphs": [
            "昔年有约共投簪，回首红尘白发新。",
            "物外烟霞逢野逸，山中风雨望佳人。",
            "好凭野鹤寻和靖，莫待山灵唤孔宾。",
            "迟暮不来松荫落，飞柯恐解折车轮。"
        ],
        "notes": "",
        "id": "73a4c416dcfe82c9a7d7c07aee933d9d"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "招隠三首  其二",
        "preface": "",
        "paragraphs": [
            "别后频惊束带宽，相逢亦复笑苍颜。",
            "祇今岁月青牛老，何处烟波白鸟闲。",
            "千古心期寒绿绮，十年世事堕黄间。",
            "修篁倚遍空江暮，枉杀招呼费小山。"
        ],
        "notes": "",
        "id": "ac5d9fbe40bf9445d319b21e0818d54a"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "招隠三首  其三",
        "preface": "",
        "paragraphs": [
            "回头五十九年非，千里晨风翼倦飞。",
            "门外黄尘时事改，樽前白发故人稀。",
            "金河沙暖春鸿去，朱雀桥空海燕归。",
            "惟有严陵滩下路，年年潮水上渔矶。"
        ],
        "notes": "",
        "id": "797a94b3f9601f26660d12c41294f573"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "邑水南夜归即景",
        "preface": "",
        "paragraphs": [
            "郊原踏遍拾芳蘅，归听城头打二更。",
            "野渡无人舟早宿，山蹊有月马迟行。",
            "人家灯落半江影，僧寺钟来隔岸声。",
            "世路百年双屐底，青山不老白头生。"
        ],
        "notes": "",
        "id": "e933a099da30b3d508e4ccee1e7bf9e8"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和毅斋喜雪",
        "preface": "",
        "paragraphs": [
            "阿滕试手下祥霙，散入郊原一尺盈。",
            "春近园林先富贵，夜深天地更分明。",
            "懒随柳絮夸安石，浪入梅花妬广平。",
            "明日诗坛期白战，莫将点墨污瑶琼。"
        ],
        "notes": "",
        "id": "640cf6524bd33ab1e4cc7cef39e71753"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和表露石庵韵",
        "preface": "",
        "paragraphs": [
            "乾坤不固夜舟藏，去跨青鸾觅玉霜。",
            "东野诗随山月堕，龙门洒落冢泥香。",
            "生传嘉祐皇储疏，死葬贞元绿绶章。",
            "九些招魂招不返，黄昏豺虎啸山墙。"
        ],
        "notes": "",
        "id": "548623250999d5bd168500c94a2a83d8"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和闽人龚玉峰韵  其一",
        "preface": "",
        "paragraphs": [
            "猛拍阑干赋感伤，十年往事几回肠。",
            "宁能璧与头俱碎，安得车将臂怒当。",
            "太傅长沙悲𫛳鸟，中郎北海牧羝羊。",
            "天荒地老英雄尽，万古青山只故常。"
        ],
        "notes": "",
        "id": "8a4f7f04ea5d9eff074e01e522ea3169"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和闽人龚玉峰韵  其二",
        "preface": "",
        "paragraphs": [
            "病鹤衰翎叹折伤，惟余芝草疗饥肠。",
            "阵图死不忘鱼复，江舰生难候马当。",
            "自分无帷埋畜狗，尚怜有肆返屠羊。",
            "头颅老尽心犹在，夜半钧天梦太常。"
        ],
        "notes": "",
        "id": "ee22d46eb616cc0f3c12081ab10b8784"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "挽袁安人徐氏",
        "preface": "",
        "paragraphs": [
            "政自伤悲叹纬嫠，可堪重赋柏舟诗。",
            "鸠怜只影营巢瘁，乌喜孤雏返哺慈。",
            "半世苦心生自媚，百年贞节死方知。",
            "曼曼世路成孤愤，惭愧山前读墓碑。"
        ],
        "notes": "",
        "id": "ed16f3ebd007b73a52fe0e4c8bad5770"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和李经历见寄韵",
        "preface": "",
        "paragraphs": [
            "白水轻烟古辋川，满山红叶稻平田。",
            "悠悠客梦孤云外，落落诗情夕照边。",
            "天阔风高黄鹤影，江空岁暮白鸥缘。",
            "推敲不任骑馿去，却讶昌黎识浪仙。"
        ],
        "notes": "",
        "id": "1c82118008ad162362e08ea7a97ebe5f"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "李郎中有诗谢寄藤杖仍次韵答之",
        "preface": "",
        "paragraphs": [
            "海南觅得古藤枝，持与诗人杜牧之。",
            "紫贝斑文鞭更烂，赤龙苍骨蜕尤奇。",
            "路无夷险终全节，用有行藏一任时。",
            "非但与君扶脚力，𫓩蛟剸虎要支持。"
        ],
        "notes": "",
        "id": "faefd5b8ee561f3b50758cb620c38d10"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和方山房韵寄李郎中",
        "preface": "",
        "paragraphs": [
            "世路悠悠水上萍，相看谁与眼长青。",
            "千年彝鼎观勋业，一代图球见典型。",
            "谩道石能生白璧，自知竹已化青宁。",
            "绝怜驿路梅花句，肯落空江杜若汀。"
        ],
        "notes": "",
        "id": "2ea250cd17cb4a7cfa418164a27aa0e6"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "梅杖诗",
        "preface": "",
        "paragraphs": [
            "曾向孤山㔉薜萝，根株栗栉试摩挲。",
            "持身惯历风波路，回首还怜雪月坡。",
            "铁骨自将惟世用，赤心不偶奈时何。",
            "会寻苍竹成龙去，莫向葛陂深处过。"
        ],
        "notes": "",
        "id": "3087f5210ec78ec55f797bfb365d739b"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "夜坐有感",
        "preface": "",
        "paragraphs": [
            "银汉无声玉漏沉，楼高风露入衣襟。",
            "洞龙睡熟云归岫，枝鹊啼干月满林。",
            "瓮里故书前世梦，匣中孤剑少年心。",
            "征鸿目断阑干角，吹尽参差到夜深。"
        ],
        "notes": "",
        "id": "1f5049dea5bfdc987de8f9e4ee5ad1b5"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "存厨徐君征生挽歌",
        "preface": "",
        "paragraphs": [
            "一厨聊寄等归藏，荷锸携壶毕此乡。",
            "逆旅不归前路恶，盖棺未了后期长。",
            "圹中酣饮自忘癖，道上哀歌人笑狂。",
            "千古心存千古事，青山流水付于塘。"
        ],
        "notes": "",
        "id": "16b4e167290877f472e8c8a81a978a4c"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "偶成  其一",
        "preface": "",
        "paragraphs": [
            "一卷南华一炷香，身闲随处是仙乡。",
            "竹声侵户朝眠觉，花影移阶昼坐忘。",
            "杜曲自耕贫亦乐，柴桑可葬死何妨。",
            "悠悠往事俱尘土，剩得头颅上雪霜。"
        ],
        "notes": "",
        "id": "692b8480b749b595d8a34b105938bbec"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "偶成  其二",
        "preface": "",
        "paragraphs": [
            "沉水烟销宝鸭香，山窝人在水云乡。",
            "鱼非惠子同鱼乐，蝶化庄周并蝶忘。",
            "心了固知身是寄，物齐宁与道相妨。",
            "清明即是神仙界，不用丹炉炼玉霜。"
        ],
        "notes": "",
        "id": "88884dacd9cf6f3735ab0884407f9e1b"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "小有山中即事",
        "preface": "",
        "paragraphs": [
            "闲随鹤影步山蹊，摘草归来养竹鸡。",
            "水带平沙流涧浅，云将落照压山低。",
            "覆阶乱叶凭风扫，护径丛筠借鹭栖。",
            "万物不言皆自得，此心触处见端倪。"
        ],
        "notes": "",
        "id": "9d1bd8ca5aed223ac335d81e6e9f1237"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "偶成寄王德甫",
        "preface": "",
        "paragraphs": [
            "休休万事总归休，犹占青山对白头。",
            "籁寂乾坤机落落，境忘身世梦悠悠。",
            "孤云野水辽天鹤，明月清风露地牛。",
            "此意不知谁会得，一声铁笛万山秋。"
        ],
        "notes": "",
        "id": "699a18ee2b9ae57d52ebe16030e15a1b"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和王德甫见寿二律  其一",
        "preface": "",
        "paragraphs": [
            "百年闲梦寄山窝，世态人情任唯阿。",
            "竹裹贞心经岁老，梅开白眼看人多。",
            "身从野叟分樵牧，莫遣山灵扫桂萝。",
            "黄阁朱崖身外事，一蓑牛背夕阳歌。"
        ],
        "notes": "",
        "id": "0e997ec0e56699b488ea60deac36c87a"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和王德甫见寿二律  其二",
        "preface": "",
        "paragraphs": [
            "灶堕丹飞昔未仙，重来人世了前缘。",
            "自怜白发随孤影，空抚青萍忆少年。",
            "黄菊秋余花尚耐，玄梨霜后果初圆。",
            "问君何以为翁寿，但诵黄庭内外篇。"
        ],
        "notes": "",
        "id": "9b858a9f60e1c98392f6b4e6486b9c4e"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "挽新城徐岘山",
        "preface": "",
        "paragraphs": [
            "骑鸾一去藐尘寰，万里天风杳珮环。",
            "江海十年生白浪，星霜七秩陨朱颜。",
            "瑶池月堕梦中梦，翠岘云归山外山。",
            "身世到头秋露尽，吟魂犹自在人间。"
        ],
        "notes": "",
        "id": "5493b7d311989792f8b17212029d6284"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "道汾阳不及访逢原蒙寄诗次韵",
        "preface": "",
        "paragraphs": [
            "浮槎曾误客星占，屐齿空传遍好山。",
            "弱水方壶三万里，武夷玉女九重关。",
            "蹇馿有径穿花外，短棹无人出苇间。",
            "不是钟山真勒驾，自惭松桂莫能攀。"
        ],
        "notes": "",
        "id": "a8967bfbda31121c12771714a960698e"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "王石涧赋小有洞天之诗邵青谿和之辄次韵奉谢",
        "preface": "",
        "paragraphs": [
            "自怜恶石狠难鞭，归去渔樵结老缘。",
            "野鹤分无轩上禄，醯鸡粗足瓮中天。",
            "病来摩诘非真佛，睡去希夷已半仙。",
            "僻好自耽如嗜酒，醉乡休与醒人传。"
        ],
        "notes": "",
        "id": "bf485192aa7cc705d77ad1d4d99bc4cc"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和韵问魏石川疾  其一",
        "preface": "",
        "paragraphs": [
            "谩道无丹蜕骨凡，绣襦不换嫁时衫。",
            "老天倘未忘周孔，巫鬼何须问抵咸。",
            "身健加餐亲鼎饪，眼明减药认囊椷。",
            "山中吠犬千年杞，采采犹堪餍吻馋。"
        ],
        "notes": "",
        "id": "85289ac864ff601edcd0a7052da32ef6"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和韵问魏石川疾  其二",
        "preface": "",
        "paragraphs": [
            "不是尘中骨相凡，蓉裳蕙带芰荷衫。",
            "勿疑有疾淫成蛊，须信无心感是咸。",
            "裹药曾经丹灶火，裁书祇欠土奁椷。",
            "病余努力加蔬饭，莫笑筼筜太守馋。"
        ],
        "notes": "",
        "id": "3dc84ac9e862ac0eea288458ef95278f"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和韵问魏石川疾  其三",
        "preface": "",
        "paragraphs": [
            "灵山何许问巫凡，狭地知难旋舞衫。",
            "枕上病虽忧白傅，床前教肯媿陈咸。",
            "君宜借力宽诗课，我亦埋头事药椷。",
            "种术养凫随分足，岂因富贵堕涎馋。"
        ],
        "notes": "",
        "id": "337d3206732bc31da3b55b525d34ee6b"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠董君竹梧亭",
        "preface": "",
        "paragraphs": [
            "买得园亭乐赋归，一庭翠碧映参差。",
            "自怜封户培新笋，更喜添孙养嫩枝。",
            "翠袖倚看云影乱，银床坐对月阴移。",
            "沉香栏北花如故，富贵无心懒赋诗。"
        ],
        "notes": "",
        "id": "067ab348a0b427d74ff77da4ef1c1500"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "山窝适兴",
        "preface": "",
        "paragraphs": [
            "剩得闲身镇自怜，更怜闲占此山泉。",
            "满阶碧草客稀到，半榻白云人对眠。",
            "窗影枝摇知雀踏，壁痕苔湿认蜗涎。",
            "日长静看辛夷树，落尽闲花忘宿缘。"
        ],
        "notes": "",
        "id": "fa615a55f1e8c71300f1cef39cab0bca"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "感兴  其一",
        "preface": "",
        "paragraphs": [
            "坐断乾坤老一窝，修篁翠袖自婆娑。",
            "半生梦觉青山在，万世期长白日过。",
            "云影对人闲里好，禽声入耳静边多。",
            "舞雩不是真狂者，乐上心来可奈何。"
        ],
        "notes": "",
        "id": "11f3cc39cc619a65fda7fffa51654717"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "感兴  其二",
        "preface": "",
        "paragraphs": [
            "拟将物化问渔樵，妙里无形本寂寥。",
            "大地云生千嶂雨，中天月上九溟潮。",
            "山河劫运九中化，世界尘缘座上销。",
            "此意到头谁会得，任他人道似逍遥。"
        ],
        "notes": "",
        "id": "55e1c3aa646c823e90be212c7964ae1d"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "次山房韵  其一",
        "preface": "",
        "paragraphs": [
            "天教龙马现河图，尽把先天授伏羲。",
            "三极都从九里出，六爻只向一中推。",
            "易如可毁乾坤熄，神本无方昼夜知。",
            "三圣有忧辞已赘，寥寥千载复何时。"
        ],
        "notes": "",
        "id": "0aabb2c5ae64112295812bd4955e65f2"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "次山房韵  其二",
        "preface": "",
        "paragraphs": [
            "易寂无为有感几，几存万物未生时。",
            "阴阳理向极中看，天地心从复处知。",
            "潮上海门探月窟，日回地户濯咸池。",
            "何时骑鹤研朱露，共勘经图叩古羲。"
        ],
        "notes": "",
        "id": "404da1f092bec6eecd282e6622e96128"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "次山房韵  其三",
        "preface": "",
        "paragraphs": [
            "西狩事非文殆丧，舂陵书出道宁孤。",
            "六经有舌存先圣，千古留心付后儒。",
            "杲日丽天随处见，逝川行地几时无。",
            "斋居珍重赓歌意，即此全吞太极图。"
        ],
        "notes": "",
        "id": "f7ae0f838fc5ea92ca46566383dc381d"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "己卯春过西湖",
        "preface": "",
        "paragraphs": [
            "世事谁家屋上乌，重来犹认旧西湖。",
            "风帘隔岸自高下，烟寺前山半有无。",
            "野水菰蒲飞属玉，夕阳栏槛唤提壶。",
            "十年不记梅花梦，试向孤山问老逋。"
        ],
        "notes": "",
        "id": "413d61801ecf7308e63fc040a7c205c9"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "再用前韵和诸公",
        "preface": "",
        "paragraphs": [
            "白发星星纱帽乌，怕随年少过西湖。",
            "清明上冢行人少，寒食开门宫使无。",
            "半世行藏随杖屦，百年悲乐寄樽壶。",
            "归来第五桥边路，半树残阳噪毕逋。"
        ],
        "notes": "",
        "id": "6a36ec911d85c66609b5226e7741e07f"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和昭德孙燕子韵  其一",
        "preface": "",
        "paragraphs": [
            "飘零短翅叹谁同，犹记当年系足红。",
            "人事合离梦槐国，岁时来去旅新丰。",
            "新楼绿幕无巢地，故国乌衣隔海风。",
            "说尽兴亡人不识，春风双泪白须翁。"
        ],
        "notes": "",
        "id": "efcfb1bcd49cfd44725d2af8486d1e0c"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和昭德孙燕子韵  其二",
        "preface": "",
        "paragraphs": [
            "说著兴亡事不同，且斟玄玉驻颜红。",
            "云轩梦断宫花逝，彩缕盟寒墓草丰。",
            "处处社时茅屋雨，年年春后楝花风。",
            "人间不是无栖处，要认当年旧媪翁。"
        ],
        "notes": "",
        "id": "1f990a626ccfb16c2c45579a7247ca4f"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和梅镜寄韵",
        "preface": "",
        "paragraphs": [
            "未能生翼化鲲鱼，谁御泠风问太初。",
            "十载青衫关洛客，半生白首楚桥书。",
            "蹇馿岂解思长道，病鹤徒知恋旧庐。",
            "世有二程精说易，臯比何事到横渠。"
        ],
        "notes": "",
        "id": "f28b32967a05387ddef9218d778680e2"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和郦佥事见寄韵  其一",
        "preface": "",
        "paragraphs": [
            "诗书无用戏侏儒，两序今犹见璧图。",
            "末路弟兄知己少，中原人物似君无。",
            "曲终湘水丝绳绝，书入昭陵笔砚芜。",
            "珍重江南春信早，暗随梅萼到西湖。"
        ],
        "notes": "",
        "id": "0b5da0e302d5d5b06164f0adc4a308d9"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和郦佥事见寄韵  其二",
        "preface": "",
        "paragraphs": [
            "半世虚名我误儒，樊中短翅倦南图。",
            "黄尘世路千年改，白发心期四海无。",
            "绩纺妇慵麻褐短，耕锄儿懦豆田芜。",
            "老来万事心灰尽，只愿君王赐镜湖。"
        ],
        "notes": "",
        "id": "5bc32a052cbd5deb914a04f76d7837bb"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "病起有感",
        "preface": "",
        "paragraphs": [
            "声干木铎说铃非，天地无情世运奇。",
            "吾道悠悠川水逝，人才落落晓星稀。",
            "百年身后千年远，万个人中一个知。",
            "一曲汾亭弹未尽，却教渔父泄天机。"
        ],
        "notes": "",
        "id": "0ac641fb79e05e0665396b7fed99ee62"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "汾阳诸公招徐祥叔归代之答谢  其一",
        "preface": "",
        "paragraphs": [
            "富贵男儿昼锦衣，天涯漂泊众心违。",
            "人情钩饵惊鱼去，世界瓶罗碍雀飞。",
            "隠去甘从山鬼唤，狎游宁堕海翁机。",
            "草堂犹在终归去，只恐风尘白发微。"
        ],
        "notes": "",
        "id": "e28f9b78e08d5fdee5aefd09142dcb9e"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "汾阳诸公招徐祥叔归代之答谢  其二",
        "preface": "",
        "paragraphs": [
            "涧陵望断忆玄晖，一片春云渭水涯。",
            "洞里桃开成隔世，山中柯烂忘来时。",
            "归休韦曲应无頼，隠去玄真那有诗。",
            "松菊相逢如见问，此心欲寄已忘辞。"
        ],
        "notes": "",
        "id": "dd6a8177807a5fc6f1d514155b084685"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和何宁谷韵",
        "preface": "",
        "paragraphs": [
            "一曲樽前浩浩歌，流年容易隙驹过。",
            "眼前白发故人少，郭外青枫古冢多。",
            "流水不弹嗟老矣，雍门欲听奈愁何。",
            "回头城阙应非昔，还记千年老鹤么。"
        ],
        "notes": "",
        "id": "480b5c0d60a3b1206d529ed0dfb9ef4f"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "归途再得八句并寄",
        "preface": "",
        "paragraphs": [
            "石田归去醉时歌，白日飞帆送客过。",
            "舞袖低旋兼地狭，出门长啸觉天多。",
            "子卿朔漠知存否，武帝秋风奈老何。",
            "极目西陵台下路，漳河东去复来么。"
        ],
        "notes": "",
        "id": "a1f8f97ca5b3f9d0a7f0bf9c5cd7c1eb"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "何逢原寄和章再和前韵",
        "preface": "",
        "paragraphs": [
            "日暮归来弹铗歌，诗筒何处又相过。",
            "人生百岁乐时少，春色三分尘土多。",
            "愧乏丹砂修浑沌，且拚樽酒醉无何。",
            "近来江上风涛恶，还有闲鸥似我么。"
        ],
        "notes": "",
        "id": "0419b73e1e243cf09188d8320e9354b7"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和昭德孙闻鹃",
        "preface": "",
        "paragraphs": [
            "平生抵掌志伊吾，闻著鹃声泪血枯。",
            "故国蚕丛千古恨，雾关熊耳一身孤。",
            "自从飞去啼痕在，纵不归来有梦无。",
            "莫向延秋门上叫，门楼无数白头乌。"
        ],
        "notes": "",
        "id": "8398059996ab1025d3fc3973d9deefe4"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和抱瓮冯提学二首  其一",
        "preface": "",
        "paragraphs": [
            "吁嗟世事落黄间，倦矣人间行路难。",
            "流水已随钟子老，仙舟徒羡李膺观。",
            "从来豪杰为时出，到底功名耐久看。",
            "大厦将成要梁栋，雪深方见玉龙寒。"
        ],
        "notes": "",
        "id": "087aaa74d5f5927870ce0091a7172f44"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和抱瓮冯提学二首  其二",
        "preface": "",
        "paragraphs": [
            "山人日卧岭云长，扣户诗书枉纪纲。",
            "多病半生双白鬓，相思一日九回肠。",
            "人情取舍成刍狗，世事兴亡化石羊。",
            "明日相逢且拚醉，转头三万六千场。"
        ],
        "notes": "",
        "id": "032641d1e0fd22c504f83d5a2ce05b89"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "闻琴一首",
        "preface": "",
        "paragraphs": [
            "自呼浊酒赋江蓠，一曲朱绳万感随。",
            "沙漠美人青冢恨，关河壮士北邙噫。",
            "无人流水音谁赏，老我雍门听转悲。",
            "夜半月明天籁寂，飞乌犹自绕南枝。"
        ],
        "notes": "",
        "id": "2e9dabbb40167e61625e4af9c7553d54"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠乔县尹",
        "preface": "",
        "paragraphs": [
            "神君当日蔼民谣，复见君来试割刀。",
            "花下帘栊闲讼牒，柳边亭榭见旌旄。",
            "农桑课最茧丝殿，刍秣征宽马骨高。",
            "泉出后田浑不饮，恐他滴滴是民膏。"
        ],
        "notes": "",
        "id": "8a955a3e39f992c9c9a1f057b7aea93e"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "寄方龙溪",
        "preface": "",
        "paragraphs": [
            "欲扣玄关访偓佺，人间无路铁鞋穿。",
            "瑯邪旧约惊千载，嵩岳新来下二仙。",
            "肯把丹砂分药鼎，便将白玉种芝田。",
            "瓣香欲谢双岩过，却道龙溪合受拳。"
        ],
        "notes": "",
        "id": "1f18b29cc5ecf4d0d107f40522dbb18c"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "乐意",
        "preface": "",
        "paragraphs": [
            "真乐攻心无奈何，自行自坐自讴歌。",
            "云收雨浄天无滓，月朗渊澄水不波。",
            "更把新诗勾野兴，时将浊酒发天和。",
            "傍人笑我荒唐甚，真乐攻心无奈何。"
        ],
        "notes": "",
        "id": "9c25d0303d45747eb31a39175656b725"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "挽宁谷居士何公三首  其一",
        "preface": "",
        "paragraphs": [
            "英雄千古入泉台，八十余龄死更哀。",
            "隠谷云归龙已老，吟坛月堕鹤空回。",
            "黄花满地诗人老，青槚成阡吊客来。",
            "白发盖棺公事了，朔风世路正黄埃。"
        ],
        "notes": "",
        "id": "fa842e4e82d95a302219a09b6c6d4932"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "挽宁谷居士何公三首  其二",
        "preface": "",
        "paragraphs": [
            "天寒白月堕西湖，血泪啼枯听薤歌。",
            "食子俱亡收子在，近孙犹少远孙多。",
            "北邙有地存诗窖，后圃无人负鞠窠。",
            "欲志鲁山惭四绝，空遗陈迹照松萝。"
        ],
        "notes": "",
        "id": "17805584524e774499881843c96bb502"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "挽宁谷居士何公三首  其三",
        "preface": "",
        "paragraphs": [
            "鼠绕枯藤啮未休，得如此老死何求。",
            "翁逾八十媪黄发，孙见曾玄儿白头。",
            "身世幅巾归茧室，岁时盂饭洒狐丘。",
            "百年心事无人识，分付黄花满地秋。"
        ],
        "notes": "",
        "id": "8836535afc8e912f5d74c9be6da4ce30"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "挽合门唐中斋",
        "preface": "",
        "paragraphs": [
            "英州别驾老昭陵，尚有钱塘八代孙。",
            "三略兵书生未识，百篇诗史死犹存。",
            "羊公岘首行人泪，白傅龙门过客樽。",
            "盂饭寝园谁是主，凤亭霜露有鸡豚。"
        ],
        "notes": "",
        "id": "daedf530c9c2a16626562a44d2813c5f"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "挽吏部刘谦山",
        "preface": "",
        "paragraphs": [
            "犹记青原白鹭盟，转头宿草上新茔。",
            "屋梁月落丹心在，海水天寒白发生。",
            "樽酒十年儿女泪，篇诗两地弟兄情。",
            "盖棺事了君无愧，未死遑知身后名。"
        ],
        "notes": "",
        "id": "dc7e2c6669bd3512c18394e6f328a221"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "感寓二首  其一",
        "preface": "",
        "paragraphs": [
            "西风落日怕登楼，倚遍阑干万古愁。",
            "衰汉竟成三国误，秣陵不盖六朝羞。",
            "江山有恨留青史，天地无情送白头。",
            "击碎唾壶歌不尽，荒台残雨梦扬州。"
        ],
        "notes": "",
        "id": "a275350f4d8a08f92b3a8ff354831d90"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "感寓二首  其二",
        "preface": "",
        "paragraphs": [
            "试向昆明问劫灰，几看麋鹿上苏台。",
            "闲中历日生青草，梦里乾坤化大槐。",
            "塞雁南归春又去，江潮东下暮还来。",
            "临平山尽啼鹃歇，可是征人唤不回。"
        ],
        "notes": "",
        "id": "ca85ecac6b625f699784441d558aa2a3"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "挽太学正节先生徐应镳",
        "preface": "",
        "paragraphs": [
            "国破君亡一死宜，绝怜儿女死如饴。",
            "龙池久负娲皇誓，蛙坎空遗烈士悲。",
            "洗骨不污唐六馆，沥心无愧赵孤儿。",
            "北行多少生还客，休向梯云读墓碑。"
        ],
        "notes": "",
        "id": "aef33fbed3539f8aa4109c728a9b1abe"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "寄淳安括田省委贾都事",
        "preface": "",
        "paragraphs": [
            "括田驰檄遍封提，分得清官照锦衣。",
            "百里春风生几案，千村甘雨自锄犁。",
            "江南地狭人民伙，燕北天遥日月低。",
            "归觐九重如顾问，尚歌云汉劳遗黎。"
        ],
        "notes": "",
        "id": "aaa35df7b035ea53196d2c52da843f99"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "送平石姪孙还杭",
        "preface": "",
        "paragraphs": [
            "东风吹雨湿平芜，三叠阳关醉唾壶。",
            "往事尽随尘世界，新来祇怪老头颅。",
            "百年祖父留汤沐，千里儿孙有饭盂。",
            "目断长亭休折柳，斜阳山外是西湖。"
        ],
        "notes": "",
        "id": "68b398089641781d9f07f01322103919"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "送严郡知事石绣回乡",
        "preface": "",
        "paragraphs": [
            "三年幕府鬓成霜，剩得行歌载道傍。",
            "瓜戍春浓官又满，莲池人好水尤香。",
            "燕然碣石去程远，江水云山看日长。",
            "倚遍修篁衣袖薄，长亭无路折垂杨。"
        ],
        "notes": "",
        "id": "a7f4a083f80eeb504bfec1dcdb045df8"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "送入都佥事",
        "preface": "",
        "paragraphs": [
            "天教持斧下钱塘，来为苍生涤痏疮。",
            "胸次对天悬日月，笔端随地转冰霜。",
            "云山有分高名在，江水无情清议长。",
            "临别折梅嫌太俗，斲将冰雪荐琼觞。"
        ],
        "notes": "",
        "id": "7a04d5f958dd5c0fa4cae800cc720dae"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和尉衙落成赠阮梅仙",
        "preface": "",
        "paragraphs": [
            "梅仙贵介出侯门，庭砌犹传有紫荆。",
            "黄绶铜章官小试，青溪花县室初成。",
            "公衙好作三年计，少府香留百代名。",
            "田野近闻多犬吠，夜深刁鼓要分明。"
        ],
        "notes": "",
        "id": "b8f2b00185274d5127d14837c734fff3"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "挽吴静轩",
        "preface": "",
        "paragraphs": [
            "手摩铭碣吊延陵，落日青山昨梦惊。",
            "狭世路危行却曲，浮生事了去分明。",
            "竹林熠耀飞台榭，石壁钩辀叫冢茔。",
            "珠雁玉龙今在否，漆灯千古照佳城。"
        ],
        "notes": "",
        "id": "7cf020f38bbf1d8f4d283f7a0417c2a5"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赤壁梦鹤",
        "preface": "",
        "paragraphs": [
            "辽海千年约未寒，一樽还酹大江干。",
            "夜深睡熟忘身世，天阔归迟化羽翰。",
            "满界红尘飞不下，半船明月笑相看。",
            "起来开户无人迹，数尽枝乌吊老瞒。"
        ],
        "notes": "",
        "id": "6a018d2459eb2760a2897edc85a291be"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和雪",
        "preface": "",
        "paragraphs": [
            "天上琼楼一夜开，云林先约意徘徊。",
            "灵河剪水急飞落，色界凭风缓下来。",
            "霓舞未阑离月殿，蛾妆初试度阳台。",
            "自矜颜色难为偶，嫁得梅花却占魁。"
        ],
        "notes": "",
        "id": "ee7e90ee01f1d229078753daa2040a5a"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "送胡簿秩满归",
        "preface": "",
        "paragraphs": [
            "佐邑三年去后思，祇今无奈送行时。",
            "不谐白雪皇荂耳，谩指清风恶木枝。",
            "台府无心空里镜，士民有口路傍碑。",
            "锦溪流下严陵濑，八月潮来有转期。"
        ],
        "notes": "",
        "id": "60b9defe74b09d415943316a62cb8555"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "承书言别再寄",
        "preface": "",
        "paragraphs": [
            "一曲离鸾感寄心，此心谁解试分明。",
            "百年耆旧闲中话，千古溪山去后名。",
            "双鲤尺书儿女泪，只鸡斗酒弟兄情。",
            "男儿须勒燕然石，归拜堂谖始是荣。"
        ],
        "notes": "",
        "id": "046297a19eccc95e068566e3ef855b8d"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "寄赠潘氏积善堂",
        "preface": "",
        "paragraphs": [
            "市义今无古孟尝，不图近见郑公乡。",
            "布金地已成祇树，箪食人应遍翳桑。",
            "身享九龄耆寿福，眼看五世子孙昌。",
            "天公有耳长聪听，多少行碑在路傍。"
        ],
        "notes": "",
        "id": "86703d4d13985966949d3e6c96960cdf"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "灞桥骑馿",
        "preface": "",
        "paragraphs": [
            "小骊买得最便宜，好是河梁古柳涯。",
            "风急吹沙长耳峻，雪深没板蹇蹄迟。",
            "据鞍吟透肩双耸，敲镫歌狂帽半欹。",
            "道上莫教逢大尹，推敲句里不曾知。"
        ],
        "notes": "",
        "id": "6e800b9768f4dc6a38563e829e437082"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "送陈治中勿斋二首  其一",
        "preface": "",
        "paragraphs": [
            "天台万丈下灵光，便合乘旗翳凤凰。",
            "身在金台天北阙，手提铜柱地南荒。",
            "一生许国心如铁，万里封侯鬓未霜。",
            "别驾小淹元不恶，公来私得海沂康。"
        ],
        "notes": "",
        "id": "92040c6b4663c087cfcf24bc90fb3c99"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "送陈治中勿斋二首  其二",
        "preface": "",
        "paragraphs": [
            "箳篂三载诵贤侯，折柳邮亭菊又秋。",
            "无翼解随云北去，有心长注海东流。",
            "千崖雨意留行旆，七里滩头送去舟。",
            "早为苍生题福笔，尚回麾节顾沧洲。"
        ],
        "notes": "",
        "id": "5419159ab195c41adfb93b00a4abaee7"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "挽徐子愚母",
        "preface": "",
        "paragraphs": [
            "萱花落尽北堂空，龙颔碑铭百尺丰。",
            "鄹纥晚婚无征在，孟光不嫁有梁鸿。",
            "一官得子荣身后，四世看孙满眼中。",
            "三酹生刍人似玉，故丘狐首此封崇。"
        ],
        "notes": "",
        "id": "10417307285a12a5be798545d5607ca0"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "挽方中立同舍",
        "preface": "",
        "paragraphs": [
            "回首炉亭梦已非，英雄老尽壮心违。",
            "钧天云散苍龙堕，华表风寒白鹤归。",
            "往事悠悠川水逝，故人落落曙星稀。",
            "乐天无子留孙在，多少龙门客泪挥。"
        ],
        "notes": "",
        "id": "ec70748d1a1adee9658ce4433bbfb2d6"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "又代人",
        "preface": "",
        "paragraphs": [
            "一曲哀歌老泪垂，英雄不偶数孤奇。",
            "百年事堕槐安国，半世名成荐福碑。",
            "无禄逮亲生自憾，有孙表墓死何悲。",
            "黄门靖节均生死，清议无情更属谁。"
        ],
        "notes": "",
        "id": "265fb2482579877075bf9d96e5b1eda9"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "送阮梅仙",
        "preface": "",
        "paragraphs": [
            "佐邑三年吏隠仙，声名留照锦江边。",
            "才高不受青衫束，官小聊将彩仗悬。",
            "流沫吕梁游十仞，抟风溟海上三千。",
            "沙头双玉难为别，一曲离歌约暮年。"
        ],
        "notes": "",
        "id": "dc70f823d0ed03471d64464132be1d09"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠电目相士",
        "preface": "",
        "paragraphs": [
            "知君说相压南州，相我空贻白发羞。",
            "但得羊裘归钓泽，安知燕颔去封侯。",
            "穷通有分都休问，出处难言已自谋。",
            "一笑相看出山去，逢人莫道见壶丘。"
        ],
        "notes": "",
        "id": "f856ebcda5493423cd3fd56701e5f8d4"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "挽汝南袁君  其一",
        "preface": "",
        "paragraphs": [
            "一曲哀歌行道难，满堂试听一潸然。",
            "两儿青紫开荣路，五世曾玄送暮年。",
            "乔木受风危易撼，孤舟排浪险终全。",
            "故丘狐首君无憾，寒食年年洒墓阡。"
        ],
        "notes": "",
        "id": "8aeaf15b6ba49c12db44f75166876f50"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "挽汝南袁君  其二",
        "preface": "",
        "paragraphs": [
            "黄金不铸百年身，世变相劘白发亲。",
            "龙角墓碑生古藓，砥如亭路落缁尘。",
            "明时事业留诸子，前代衣冠见似人。",
            "得失鸡虫都莫问，故丘抔土是全真。"
        ],
        "notes": "",
        "id": "491d961441754da6360f259a2c3d1dd2"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "挽汝南袁君  其三",
        "preface": "",
        "paragraphs": [
            "桐木山西送落晖，百年耆旧数他谁。",
            "畏途几历青泥险，往事惟余白发知。",
            "今代衣冠遗此老，前朝簪笏付吾儿。",
            "明朝归葬西邙路，五世哀思百尺碑。"
        ],
        "notes": "",
        "id": "657088ae896515b046f119d9b090a260"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "挽检院吴对山",
        "preface": "",
        "paragraphs": [
            "岝崿山前吊隠君，招魂九些泪沾巾。",
            "风云失势丹心死，天地无情白发新。",
            "西洛衣冠遗一老，东篱诗酒是全人。",
            "盖棺事了应无媿，消得新阡号逸民。"
        ],
        "notes": "",
        "id": "421efb9b081ac16e001fed31ef9bc7bd"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "挽南坡章知县章运使子家则堂志",
        "preface": "",
        "paragraphs": [
            "丰碑二绝照新阡，节义成名得象贤。",
            "善政人能书宰邑，宽恩民尚诵公田。",
            "家翁不负心传印，冢嗣能忘手泽编。",
            "仕学一生行未了，后来好为拂青毡。"
        ],
        "notes": "",
        "id": "307f14a6d9ea5687b9301fd4391c7f54"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "挽邵青谿二章  其一",
        "preface": "",
        "paragraphs": [
            "尊酒生刍吊旧游，白髭老泪故山秋。",
            "百年勋业黄粱枕，一代文章白玉楼。",
            "豪杰雕零天地老，山河牢落古今愁。",
            "行人不歃青溪水，付与闲翁对白鸥。"
        ],
        "notes": "",
        "id": "6d39eef2f5eb97335e9a47024b5f9c81"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "挽邵青谿二章  其二",
        "preface": "",
        "paragraphs": [
            "贞元一曲泪沾巾，耆旧今能有几存。",
            "斗酒只鸡空酹冢，缟衣匹马尚招魂。",
            "百年身后事终定，千古眼前谁共论。",
            "试问故侯瓜熟未，青门犹自有儿孙。"
        ],
        "notes": "",
        "id": "019f7d4fbbb8f665b9257c5c0dc6a524"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "山居即事",
        "preface": "",
        "paragraphs": [
            "分得南窗与世违，坐消白昼乐清时。",
            "楼头秋意一声笛，镜里岁华双鬓丝。",
            "绿水放教通竹径，清风招不下梧枝。",
            "心期自得难为说，白鸟青山是己知。"
        ],
        "notes": "",
        "id": "f13515394f4b46073bcb6d83b2aa3974"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠旧同舍王景阳",
        "preface": "",
        "paragraphs": [
            "何许相逢客路岐，相看须鬓各成丝。",
            "两年衰病苦牢落，千里故人伤别离。",
            "江月不遗流水逝，天风未起老桑知。",
            "人生百岁先朝露，惟有贞名死不隳。"
        ],
        "notes": "",
        "id": "16461e90f8214684c4e02e86e9ba34ee"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "送高参政",
        "preface": "",
        "paragraphs": [
            "声名盖世古人豪，天遣西来展六韬。",
            "狐鼠何能婴虎旅，鲸鲵犹合避龙刀。",
            "将坛七拜功增重，省府重登官转高。",
            "他日中书勋第一，汾阳应只是儿曹。"
        ],
        "notes": "",
        "id": "f8d2f820272f7bb081b2ccda0dce470c"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "送马高参政",
        "preface": "",
        "paragraphs": [
            "瘦骨丰棱产渥洼，几年俛首服盐车。",
            "穿花久失青丝辔，莝豆谁怜白鼻䯄。",
            "汗血浪夸空北冀，风蹄犹惯步东华。",
            "锦鄣不肯污泥水，好去侯门逐五花。"
        ],
        "notes": "",
        "id": "17bce3d8b0c123eeaabded5087c3fcbf"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "寄寿王直卿省郎二亲年八十诗二首  其一",
        "preface": "",
        "paragraphs": [
            "金盘玉筯脯麒麟，荣福堂前寿二亲。",
            "白发宋州老司马，红颜晋国太夫人。",
            "生时曾结同年会，见世重来两佛身。",
            "庭下有儿归省掾，执鞭时自导双轮。"
        ],
        "notes": "",
        "id": "68e801d6a86d55dc49fe2be6f9f43465"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "寄寿王直卿省郎二亲年八十诗二首  其二",
        "preface": "",
        "paragraphs": [
            "二老婆娑出寿筵，绿衣人好舞蹁跹。",
            "餐桃阿母脸犹玉，食杞仙翁头返玄。",
            "堂上相看新八秩，尊前重话旧同年。",
            "累茵列鼎人间有，安得亲庭此乐全。"
        ],
        "notes": "",
        "id": "3fdf5f51b71890c3a856658ed81ad4cc"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "上留尚书",
        "preface": "",
        "paragraphs": [
            "昆明池劫化灵缁，梦觉功名忝一炊。",
            "钟子未将南操变，庾公空抱北朝悲。",
            "归来眼底湖山在，去后心期浙水知。",
            "白发门生怜未死，青袍留得裹遗骴。"
        ],
        "notes": "",
        "id": "4c21440c56984df0a44fae898f7a6c21"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "挽何此园",
        "preface": "",
        "paragraphs": [
            "南窗一枕梦槐安，咽鼓悲笳生暮寒。",
            "寿极星移堕芒角，诗仙身蜕失丸丹。",
            "扶藜记与渔樵话，种菊留教孙子看。",
            "归去休休言不尽，残阳木末乱鸦盘。"
        ],
        "notes": "",
        "id": "4e6b9a4f0b8194601c97c67a344fcb10"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "偶成",
        "preface": "",
        "paragraphs": [
            "唤醒邯郸出梦关，悠悠身世隔尘寰。",
            "飞鸿落照琴三叠，流水寒花屋半间。",
            "老不如人甘遯世，闲谁似我得看山。",
            "乾坤许大双蜗角，消得人间战触蛮。"
        ],
        "notes": "",
        "id": "9025538d97545b840eb150cf3268ad3c"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和访使徐容斋西湖韵寄县尹赵文玉二首  其一",
        "preface": "",
        "paragraphs": [
            "一幅西湖画，谁将淡墨挥。",
            "水浮孤屿出，山约五云飞。",
            "雨洞猿啼湿，烟林鸟度微。",
            "龙舟双翠檝，曾此夜游归。"
        ],
        "notes": "",
        "id": "4768c84fdcf961a2c0184130a07d255c"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和访使徐容斋西湖韵寄县尹赵文玉二首  其二",
        "preface": "",
        "paragraphs": [
            "满目湖山恨，凭栏泪雨挥。",
            "泉寒龙已化，云尽鹤犹飞。",
            "楼影摇波乱，钟声隠岫微。",
            "谁家航十锦，歌舞夜深归。"
        ],
        "notes": "",
        "id": "7294eb27e53c3e05f80c4c18ca146269"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和徐云屿寄徐清溪",
        "preface": "",
        "paragraphs": [
            "平生经济事，宁与世沉沦。",
            "日暮倦行客，天寒却扫门。",
            "百年双白发，四海一缁尘。",
            "欲相壶丘子，深惭见地文。"
        ],
        "notes": "",
        "id": "bf58bffe9c6f8b7665e6b15e5c4f431f"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "为友人解无妻之嘲",
        "preface": "",
        "paragraphs": [
            "自甘为牧犊，何不娶巫臣。",
            "鱼目长凄断，雉飞徒苦辛。",
            "远衣无与寄，孤枕有谁亲。",
            "毋惜蛾眉买，黄金未是贫。"
        ],
        "notes": "",
        "id": "4e2ee030cd1f6fa5634e364de63a236e"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "寄月岩黄高士",
        "preface": "",
        "paragraphs": [
            "有客扣松扃，重来问宿盟。",
            "青山尘世梦，玄鹤故人情。",
            "柯烂棋犹在，垆寒药未成。",
            "鼎边无好句，惭愧谢弥明。"
        ],
        "notes": "",
        "id": "3105ababd69d6055c8c4108234eb3382"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和文公见寄降笔",
        "preface": "",
        "paragraphs": [
            "玉垒失元戎，关河惨北风。",
            "中原残照外，故国梦魂中。",
            "往事随流水，余生叹转蓬。",
            "唾壶歌未已，飞雁落江空。"
        ],
        "notes": "",
        "id": "69d05ce2bd40987f5962eebbb0ea5a2f"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和可庵见寄韵",
        "preface": "",
        "paragraphs": [
            "蜃境平生梦，名场逝水川。",
            "相逢惊白发，一醉仰青天。",
            "浪出疑鸥笑，遄归伴鹤眠。",
            "故人知道意，珍重寄诗篇。"
        ],
        "notes": "",
        "id": "5e6f593f9484f39e6fa41c112d35e0f9"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "倚栏即景",
        "preface": "",
        "paragraphs": [
            "落日青山外，寒烟古树头。",
            "犬声隔村落，渔火半汀洲。",
            "兴废江郊屋，行藏野渡舟。",
            "夜深风雨恶，人尚倚层楼。"
        ],
        "notes": "",
        "id": "65de9b24ac73303fa199625e83a43071"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "挽汾阳何北园二首  其一",
        "preface": "",
        "paragraphs": [
            "宇宙千年暮，丘山一老遗。",
            "头因忧世白，体为哭亲羸。",
            "明月落何处，清风归去时。",
            "英魂招不返，回首北邙噫。"
        ],
        "notes": "",
        "id": "27c78a091b518f9495746978eee39136"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "挽汾阳何北园二首  其二",
        "preface": "",
        "paragraphs": [
            "五十年来梦，邯郸黍一炊。",
            "传家无长物，志墓有丰碑。",
            "落日江湖泪，西风里巷悲。",
            "故园吟不尽，千古付他谁。"
        ],
        "notes": "",
        "id": "cdfec1595f5de93fabbb7592df5994dc"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "登天台巾山",
        "preface": "",
        "paragraphs": [
            "寸碧倚苍旻，孤城俯可吞。",
            "人行平木杪，帆去入云根。",
            "月榻留僧梦，风松吊鹤魂。",
            "江心千古石，岁岁记潮痕。"
        ],
        "notes": "",
        "id": "397d10f4f54babe23723254fdd7a7afc"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "到石宝岩下二绝  其一",
        "preface": "",
        "paragraphs": [
            "十里矗巉岩，移来指顾间。",
            "相逢曾识面，元不隔重关。"
        ],
        "notes": "",
        "id": "b2d0d4861b6006c8de7b0b4ed1f26b2a"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "到石宝岩下二绝  其二",
        "preface": "",
        "paragraphs": [
            "相望各天涯，相看又恐差。",
            "朅来山下路，端的到君家。"
        ],
        "notes": "",
        "id": "2a379e658b1142786cd473a91825b056"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和夹谷佥事题钓台十首  其一",
        "preface": "",
        "paragraphs": [
            "白水龙飞帝运开，先生梦不到云台。",
            "当时已笑占星误，岂易虚名落后来。"
        ],
        "notes": "",
        "id": "0ddcf7fbb122b1934f8f46e590e242b5"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和夹谷佥事题钓台十首  其二",
        "preface": "",
        "paragraphs": [
            "当年江上一竿青，老尽羊裘两鬓星。",
            "往事成尘遗迹在，石痕齿齿水泠泠。"
        ],
        "notes": "",
        "id": "bd49a3fc7bfb8170fdff7894ec864264"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和夹谷佥事题钓台十首  其三",
        "preface": "",
        "paragraphs": [
            "龙信蛇屈各升沉，白发朱颜亦故今。",
            "出处两难人不识，云山江水是知心。"
        ],
        "notes": "",
        "id": "c8ef185523a78f417cc61d4f6f5920ff"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和夹谷佥事题钓台十首  其四",
        "preface": "",
        "paragraphs": [
            "误出山来亟已还，绝尘逸驾竟难攀。",
            "狂奴不了宫中事，剩得闲身宇宙间。"
        ],
        "notes": "",
        "id": "2eb2abe6ef8e0d20f8061cd7eea82769"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和夹谷佥事题钓台十首  其五",
        "preface": "",
        "paragraphs": [
            "咄咄相逢话故交，不嫌万乘友渔樵。",
            "当初未有玄𫄸至，只好收纶学弃瓢。"
        ],
        "notes": "",
        "id": "d86bf6b84e21475232fbe58e2608a486"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和夹谷佥事题钓台十首  其六",
        "preface": "",
        "paragraphs": [
            "汉事如舟要着篙，诸公已共济风涛。",
            "勋华终不臣巢许，莫道先生索价高。"
        ],
        "notes": "",
        "id": "22a7f46833b3c64ca0b6ad51a4d6bd4b"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和夹谷佥事题钓台十首  其七",
        "preface": "",
        "paragraphs": [
            "逝水滔滔七里滩，高情聊寄一丝竿。",
            "无鱼可钓浑闲事，脚底龙眠尽自安。"
        ],
        "notes": "",
        "id": "833735f5a47a0406146c923104eba959"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和夹谷佥事题钓台十首  其八",
        "preface": "",
        "paragraphs": [
            "苔藓碑漫字断章，休将汉事费评量。",
            "兴亡付与东流水，留得荒祠一瓣香。"
        ],
        "notes": "",
        "id": "e89f8ff964d48636db13fe243b9a4d45"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和夹谷佥事题钓台十首  其九",
        "preface": "",
        "paragraphs": [
            "双台绝壁锁林霏，每恨跻攀足力微。",
            "今日重来问鸥鹭，绝无人迹上苔矶。"
        ],
        "notes": "",
        "id": "44449d485e624bf3b1b7b8db4be19637"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和夹谷佥事题钓台十首  其一○",
        "preface": "",
        "paragraphs": [
            "观风祠下谒先生，隔世相知重感情。",
            "归向中州诸老说，且休拈出此山名。"
        ],
        "notes": "",
        "id": "a8e48663e2190f91344b8717d399c1dd"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "桃源三首  其一",
        "preface": "",
        "paragraphs": [
            "误逐桃花去访春，当年犹有种桃人。",
            "相逢休问秦时事，世上兴亡又几春。"
        ],
        "notes": "",
        "id": "868d798986b1c54c0e01cfb3cb68ed64"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "桃源三首  其二",
        "preface": "",
        "paragraphs": [
            "洞里栽桃不记时，世间秦晋是邪非。",
            "落花落地青春老，千载渔郎去不归。"
        ],
        "notes": "",
        "id": "3e20d16bea4a9e228172109c70d467e7"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "桃源三首  其三",
        "preface": "",
        "paragraphs": [
            "牧歌樵唱自朝昏，白首何曾出洞门。",
            "一度草青添一岁，如今世代长儿孙。"
        ],
        "notes": "",
        "id": "269f959c8ef4fa163c286387e36420ec"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "梦中作",
        "preface": "",
        "paragraphs": [
            "草浓阡陌眠黄犊，沙煖汀洲浴翠禽。",
            "一径梧桐花落后，半江春水绿阴阴。"
        ],
        "notes": "",
        "id": "53d646888ad738fa385a5fcdb9d97819"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠地理章月岩",
        "preface": "",
        "paragraphs": [
            "世事兴亡千古意，山花开落几番春。",
            "年年惟有岩头月，照尽今人与古人。"
        ],
        "notes": "",
        "id": "f36bb7c8a978205496747c9794ecdcd9"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠张月斋",
        "preface": "",
        "paragraphs": [
            "𣃁尽青瑶补缺光，暂持玉斧下青苍。",
            "相逢一笑乘鸾去，颜色犹疑在屋梁。"
        ],
        "notes": "",
        "id": "48d445cdc7612459ce13b98710f0de02"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "挽林公坐化",
        "preface": "",
        "paragraphs": [
            "一枕黄粱透梦关，独留蝉蜕在人间。",
            "有时欲见公颜色，木落枝枯月万山。"
        ],
        "notes": "",
        "id": "13468025e66f47de110298bb983b92e0"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "题川无竭寄傲窗二首  其一",
        "preface": "",
        "paragraphs": [
            "远公招不到渊明，莲社千年迹已陈。",
            "莫道先生曾傲己，如今更傲世间人。"
        ],
        "notes": "",
        "id": "1b2c9d3b12f35cf187d36bcad3e6a6d7"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "题川无竭寄傲窗二首  其二",
        "preface": "",
        "paragraphs": [
            "南山有路滑如苔，多少人从半岭回。",
            "不是老僧空傲世，世人自不上山来。"
        ],
        "notes": "",
        "id": "ad1d5c8abb86fbf028bf8f31ea9f4f57"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和王樵隠阻雨二首  其一",
        "preface": "",
        "paragraphs": [
            "春水连天雨载涂，春江无处认平芜。",
            "茫茫世路风波恶，留得湘潭橘渚无。"
        ],
        "notes": "",
        "id": "3aa8543e306e7ad781d33efaf12bb262"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和王樵隠阻雨二首  其二",
        "preface": "",
        "paragraphs": [
            "偶出山来得半闲，桃花落尽水潺潺。",
            "早知人世多风雨，只好当初莫下山。"
        ],
        "notes": "",
        "id": "56598d683e1ad86d033a80fb2e78ab93"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠谈命月斋",
        "preface": "",
        "paragraphs": [
            "万古缘空一镜磨，移来一室影婆娑。",
            "垂光照尽人间事，只恐年来风雨多。"
        ],
        "notes": "",
        "id": "4f9304e3431259530bb1967329731ca3"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "桔槔",
        "preface": "",
        "paragraphs": [
            "片片龙鳞蜕老苍，有时伊轧卷沧浪。",
            "真机动处何容力，自是旁人脚手忙。"
        ],
        "notes": "",
        "id": "6f5c0d5627ad580ccdf403d33dce909c"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "晨起",
        "preface": "",
        "paragraphs": [
            "晨起窗前日未晞，玉梅霜后半开时。",
            "梅花与我两无语，寒雀相喧堕树枝。"
        ],
        "notes": "",
        "id": "29168dd0e0e76479143cd500bad8dd8c"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "送儒医童达可",
        "preface": "",
        "paragraphs": [
            "乾坤四塞五行淫，利欲颠狂蛊入心。",
            "黄帝不生岐伯死，祇今谁下顶门针。"
        ],
        "notes": "",
        "id": "12e0933c229673952e108a8cd85f0ffd"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠童笔生",
        "preface": "",
        "paragraphs": [
            "毛生归去罢中书，谁肯相从问字奇。",
            "近日长鎗多东阁，策勋依旧逊毛锥。"
        ],
        "notes": "",
        "id": "2de187c780958167371baf8ad62acfa5"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "石室和尚作航亭名江湖稳处闻梅境有作因寄题",
        "preface": "",
        "paragraphs": [
            "当年舟子吃拳时，失脚波涛万丈危。",
            "归去好寻休歇处，莫教再被八风吹。"
        ],
        "notes": "",
        "id": "a09a13b5456aa969375eee2f3f444da2"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "王德甫索归一诗留之",
        "preface": "",
        "paragraphs": [
            "一叶扁舟雪夜来，尚期东阁共吟梅。",
            "长亭柳色不堪折，怕杀阳关叠叠催。"
        ],
        "notes": "",
        "id": "33a79701aa32d6a9da2473fb4077feaa"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠姜益斋",
        "preface": "",
        "paragraphs": [
            "种得莲花入宝池，曾参惠远得锋机。",
            "东林无酒渊明老，故出山来访白衣。"
        ],
        "notes": "",
        "id": "aa7fab51ea6fec1077d6d95dabeb364d"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠谈命月鉴",
        "preface": "",
        "paragraphs": [
            "高悬一镜倚天边，要与人间照丑妍。",
            "天怕万形无遁处，故教多缺少团圆。"
        ],
        "notes": "",
        "id": "ef2afe0a90b018790e26c72ce366fe40"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "题桥亭",
        "preface": "",
        "paragraphs": [
            "翠𪩘千重水一湾，小桥数板屋三间。",
            "此中竟日无车马，时听樵歌落半山。"
        ],
        "notes": "",
        "id": "1c8e91991fc0c303baabd3947c628773"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和李尹",
        "preface": "",
        "paragraphs": [
            "朅来老我差嫫母，忽听佳人赋莫愁。",
            "欲折芳馨聊寄似，只忧疏绮隔层楼。"
        ],
        "notes": "",
        "id": "13a38873d22f5e92925511e290e8684c"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠章生",
        "preface": "",
        "paragraphs": [
            "廷珪老死客卿亡，楮国丘墟笔冢荒。",
            "双脊龙文埋不得，百年犹自出玄光。"
        ],
        "notes": "",
        "id": "619727e14b434840c274a164bf28afd6"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和山房寺簿见寄韵",
        "preface": "",
        "paragraphs": [
            "巨蝮磨牙血万家，天边有鼓许民挝。",
            "雷公手执腾云斧，不到移文宥毒蛇。"
        ],
        "notes": "",
        "id": "75ae0683e13033a854a0ad6062559f93"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "题王德甫樵隠堂",
        "preface": "",
        "paragraphs": [
            "自入山来不记时，棋边痴坐老年衣。",
            "劝君柯烂休归去，归到人间世事非。"
        ],
        "notes": "",
        "id": "2954a5a8e40d6943a06779802afd9ce4"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠古歙汪恕斋",
        "preface": "",
        "paragraphs": [
            "自笑家鸡学未精，枕中书法岂能真。",
            "劝君珍重临池诀，莫遣儿童太逼人。"
        ],
        "notes": "",
        "id": "bfe5bb0d1c3b21b031df82d9529e6475"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠毛道人",
        "preface": "",
        "paragraphs": [
            "人言诸佛在真经，我向经中无处寻。",
            "说偈不曾留四句，教心那去觅三心。"
        ],
        "notes": "",
        "id": "4cfd10570c8fb0c328be786e2222fad3"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠地理张松溪",
        "preface": "",
        "paragraphs": [
            "赤松当日秘青囊，圯上谁知授子房。",
            "千古遗编无觅处，君家独得壁中藏。"
        ],
        "notes": "",
        "id": "cae2cd900c813df66eeafde6b539434a"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "题武强陈公灵宝会序",
        "preface": "",
        "paragraphs": [
            "金轮持世业风多，渺渺萧台正鬰罗。",
            "昨夜宝珠平地现，浮黎碧落听空歌。"
        ],
        "notes": "",
        "id": "a29f1b31a2dffa3339cbb42ceb1bae69"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "寄平江灵岩寺至道和尚二首  其一",
        "preface": "",
        "paragraphs": [
            "睦州山下几重山，片板千金一担担。",
            "好着蒲鞋牢系脚，上肩容易下肩难。"
        ],
        "notes": "",
        "id": "31aa68e3e6ec63dcb6fd821a8d32ff7f"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "寄平江灵岩寺至道和尚二首  其二",
        "preface": "",
        "paragraphs": [
            "说法灵岩席未寒，重来拈出祖师禅。",
            "入门一喝真奇特，不似回头面壁看。"
        ],
        "notes": "",
        "id": "f8d0d29b3d3ad9a1d58f2bd298334de0"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和乔尹四绝  其一",
        "preface": "",
        "paragraphs": [
            "兰枻藤桡桂作舟，锦江江上泛春流。",
            "自怜野燕翅翎短，空望江头鹳雀楼。"
        ],
        "notes": "",
        "id": "a603a6485070bc5dd22d660f1eaa0787"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和乔尹四绝  其二",
        "preface": "",
        "paragraphs": [
            "谁驾沧浪万斛舟，风涛未济正中流。",
            "同舟不用妨吟笑，自有舟师把舵楼。"
        ],
        "notes": "",
        "id": "305f4a6d25dc38ac2513c4d12946a040"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和乔尹四绝  其三",
        "preface": "",
        "paragraphs": [
            "千古兴亡夜壑舟，悠悠世事水东流。",
            "闲花落尽无人管，飞过垂杨十二楼。"
        ],
        "notes": "",
        "id": "aa1bcdeaca8bb482c0b1be277ca0edc0"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和乔尹四绝  其四",
        "preface": "",
        "paragraphs": [
            "剩得闲身野渡舟，风霜两鬓岁华流。",
            "人间万事邯郸梦，休记行藏去倚楼。"
        ],
        "notes": "",
        "id": "bfa05affcab26e634c7e11a94b1442b4"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠桐江于处士",
        "preface": "",
        "paragraphs": [
            "吮墨含丹各衒奇，解衣盘礴有谁知。",
            "须臾信笔出天巧，自此人间无画师。"
        ],
        "notes": "",
        "id": "4fafaaf01fb8d3b6b127d15cf0440420"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠东山诗僧信老",
        "preface": "",
        "paragraphs": [
            "曾透西来最上机，尚余习气学诗痴。",
            "寻常好句从何得，翠竹黄花总是诗。"
        ],
        "notes": "",
        "id": "581ae9206ebfe5eb758e099ee662232f"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠陈桂山二首  其一",
        "preface": "",
        "paragraphs": [
            "曾为将军试控弦，马陵坡下死庞涓。",
            "如今老大心犹壮，时射星标夺锦缠。"
        ],
        "notes": "",
        "id": "73431f950d1a91dedabdf5ba02c3eac2"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠陈桂山二首  其二",
        "preface": "",
        "paragraphs": [
            "曾抉青囊指玉幖，嘱君一语记须牢。",
            "他年若卜嫖姚冢，筑取祁连一样高。"
        ],
        "notes": "",
        "id": "2ebc7875c8f45ce694eff63b1794fbe9"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠何相士",
        "preface": "",
        "paragraphs": [
            "逆旅鸢肩终遇主，将军猿臂不封侯。",
            "相逢一笑休闲语，老去无心觅虎头。"
        ],
        "notes": "",
        "id": "d5a943701dc377d855dc070a435ff3eb"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "尝令陈生作木苍龙头甚肖似因求赠言",
        "preface": "",
        "paragraphs": [
            "谁试鸾刀作老龙，浑疑沟断出神工。",
            "明朝雷雨急飞去，莫遣天龙骇叶公。"
        ],
        "notes": "",
        "id": "5154a172d204a37a1a60badf97a298ba"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠云屋王相士",
        "preface": "",
        "paragraphs": [
            "满榻尘埃不下山，白云堆里老陈抟。",
            "山中若见种明逸，休说樵夫是达官。"
        ],
        "notes": "",
        "id": "6b23d04879f58cd2a817c518c0143569"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠虚谷倪医士",
        "preface": "",
        "paragraphs": [
            "采药山中不记秋，朅来卖药驾青牛。",
            "劝君莫入长安市，恐被旁人识伯休。"
        ],
        "notes": "",
        "id": "320bfc16e351e5432303910bc18cabe7"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠巅峰术士",
        "preface": "",
        "paragraphs": [
            "孱颜突出万峰间，禹穴龙门蚁垤环。",
            "夜半扪参穷绝处，半山风雨隔人寰。"
        ],
        "notes": "",
        "id": "7a2324204ac9dae2e89d1058a86a2ed8"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠玉峰方画士",
        "preface": "",
        "paragraphs": [
            "妙画今无顾虎头，休论韩马戴嵩牛。",
            "玉峰住近山中寺，好画维摩施比丘。"
        ],
        "notes": "",
        "id": "e8d75e3814142305a01f0e85867662c4"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠梅友胡丈",
        "preface": "",
        "paragraphs": [
            "开遍南枝雪未干，阿谁吹玉并栏干。",
            "相看不为和羹事，要把贞心伴岁寒。"
        ],
        "notes": "",
        "id": "0a9ddb6ce868ce8a3484fc63c7c1f194"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠枯崖郑高士三绝  其一",
        "preface": "",
        "paragraphs": [
            "孤撑突出万山高，几度曾经劫火烧。",
            "天遣五丁移不去，须知立处脚跟牢。"
        ],
        "notes": "",
        "id": "a5bbfc371c2d4eca19e97344da303ac6"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠枯崖郑高士三绝  其二",
        "preface": "",
        "paragraphs": [
            "历尽冰霜几践更，皮毛剥落骨峥嵘。",
            "从前野烧闲花草，莫遣春风吹复生。"
        ],
        "notes": "",
        "id": "b2aa1a53e6baa71b2011bf57725d9731"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠枯崖郑高士三绝  其三",
        "preface": "",
        "paragraphs": [
            "人于崖下送君还，回首人间梦觉关。",
            "谁识巅崖隔风雨，一重山外一重山。"
        ],
        "notes": "",
        "id": "000655820025eef7d78ca4feeb36dfec"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "答文公索玉楼赋二绝  其一",
        "preface": "",
        "paragraphs": [
            "闻说当年白玉楼，有人秉笔侍宸游。",
            "如今世上无长吉，谁敢乘云驾赤虬。"
        ],
        "notes": "",
        "id": "b04c9514c8d05ac96f657c9e3503372e"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "答文公索玉楼赋二绝  其二",
        "preface": "",
        "paragraphs": [
            "鼎中铅汞未成丹，血肉那能化羽翰。",
            "待得千年玄鹤去，上皇方御玉阑干。"
        ],
        "notes": "",
        "id": "f78a3f4f99d66fff2bbe9d526e5800c7"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠南谷倪高士",
        "preface": "",
        "paragraphs": [
            "试向山中觅许玄，朅来采药已千年。",
            "相逢不乞神楼散，问我丹台第几仙。"
        ],
        "notes": "",
        "id": "6ed19316b6c16c5ece8aeb501f187d81"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "题栖岩",
        "preface": "",
        "paragraphs": [
            "青嶂千重水一湾，白云半坞屋三间。",
            "王孙归去休招隠，免被移文笑北山。"
        ],
        "notes": "",
        "id": "f0bc3b8e83b803e01a0125a003b19705"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "梅边",
        "preface": "",
        "paragraphs": [
            "江南何处美人家，认似梅花尚恐差。",
            "近向梅边得春信，始知人好似梅花。"
        ],
        "notes": "",
        "id": "072ce748fc7a47318c5ebd69816b8e71"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和潘汝勉三绝  其一",
        "preface": "",
        "paragraphs": [
            "招隠今无古小山，晨风倦翼暮飞还。",
            "青山白发人如昨，千古仙风愧莫攀。"
        ],
        "notes": "",
        "id": "cc973540194f9a568f65f105db22cd41"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和潘汝勉三绝  其二",
        "preface": "",
        "paragraphs": [
            "几度桃源青草生，相逢犹自说秦嬴。",
            "山中不识兴亡事，千载咸阳未息兵。"
        ],
        "notes": "",
        "id": "0d075d69291c395fc60e8548db933f47"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和潘汝勉三绝  其三",
        "preface": "",
        "paragraphs": [
            "潮去钱塘王气收，西风黄叶故山秋。",
            "杀身报国男儿志，皓首偷生妾妇羞。"
        ],
        "notes": "",
        "id": "c14ca6db7ec54d1f5b577a4cb2c61301"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "岳帅降笔命作画屏四景诗 寒山拾得",
        "preface": "",
        "paragraphs": [
            "形模丑陋发鬅鬙，留得生来面目真。",
            "拍手问谁能笑我，祇今笑杀世间人。"
        ],
        "notes": "",
        "id": "2067499060e8ac56acc3ff8abb1fd092"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "岳帅降笔命作画屏四景诗 钟吕二仙",
        "preface": "",
        "paragraphs": [
            "葫芦有药剑通灵，南北东西物外身。",
            "相对不知谈底事，到头半语不传人。"
        ],
        "notes": "",
        "id": "b6cce66645c6d5d6b57105ed1dab231b"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "岳帅降笔命作画屏四景诗 工部游春",
        "preface": "",
        "paragraphs": [
            "饭山吟得两肩癯，破帽东风白发微。",
            "好是春衣都典却，醉来骑得蹇馿归。"
        ],
        "notes": "",
        "id": "911cac491a23c51fc5b089c43a02bfcc"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "岳帅降笔命作画屏四景诗 西湖",
        "preface": "",
        "paragraphs": [
            "柳堤花港落红尘，独鹤归来日半曛。",
            "惟有五云山下路，至今人说岳王坟。"
        ],
        "notes": "",
        "id": "31adbf9c86c66d1dd6bf702693261655"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "答文山谢诗序",
        "preface": "",
        "paragraphs": [
            "岣嵝神奇字已漫，昌黎去后孰跻攀。",
            "平生有道碑无愧，幸托先生翰墨间。"
        ],
        "notes": "",
        "id": "3124f0d41e88ac8b434b8564dc925da0"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "记梦",
        "preface": "",
        "paragraphs": [
            "万木萧疏老翠高，此身惭愧独坚牢。",
            "编书未了留侯事，何处仙源可种桃。"
        ],
        "notes": "",
        "id": "ad1aa70e5bcdaa857e1ba7561a94594c"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠云庵董道人",
        "preface": "",
        "paragraphs": [
            "一坞寒云暝不开，茅檐低压半苍苔。",
            "近来云出不成雨，莫遣无心出岫来。"
        ],
        "notes": "",
        "id": "74b0298f0b2f67f196c08aac3c940324"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "见本路赵府判二绝  其一",
        "preface": "",
        "paragraphs": [
            "君来种竹两楼前，风月平分入坐边。",
            "尽日千峰吹不尽，官清惟饮钓台泉。"
        ],
        "notes": "",
        "id": "280d25f0637fc79ef2bded060a46cc5c"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "见本路赵府判二绝  其二",
        "preface": "",
        "paragraphs": [
            "半生白发老南州，一见屏星万户侯。",
            "归去山中诧猿鹤，浪歌白石饭黄牛。"
        ],
        "notes": "",
        "id": "bb0949937cde538563a05d75d61af9ca"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠紫岩周相士",
        "preface": "",
        "paragraphs": [
            "梦觉邯郸事谬悠，祇今瘦绝饭山头。",
            "鸢肩莫问三公相，老去青门是故侯。"
        ],
        "notes": "",
        "id": "a631a0c0672e0a452c7cb6325556ee41"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠秋谷杨相士",
        "preface": "",
        "paragraphs": [
            "负郭穷居陈户牖，牧奴困死卫长平。",
            "公侯骨相皆如此，谁具神仙碧眼睛。"
        ],
        "notes": "",
        "id": "b449668f327b96b69b9b231e23ea1a1e"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠月波相士",
        "preface": "",
        "paragraphs": [
            "人心如面万参差，觌面相逢未易知。",
            "惟有天边一轮月，千江长与月相随。"
        ],
        "notes": "",
        "id": "40b72c331a43da2c7c9b15aeb68586d4"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠宋道人无心",
        "preface": "",
        "paragraphs": [
            "赤水珠光犹在海，丰城剑气已冲天。",
            "世人畜眼那知宝，吏掾元来有隠仙。"
        ],
        "notes": "",
        "id": "3cd3cf8ee29f5f9819c0eadf134d7460"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠林龙岩二首  其一",
        "preface": "",
        "paragraphs": [
            "坐挹岚光翠入帘，出门俯槛弄清泉。",
            "夜深滴露点周易，辽鹤归时骨已仙。"
        ],
        "notes": "",
        "id": "3ac26bcc343b04118f5f45d12d9e6e48"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠林龙岩二首  其二",
        "preface": "",
        "paragraphs": [
            "昔时曾共探玄玄，一落红尘十二年。",
            "君隠好听西涧雨，我归亦歃北山泉。"
        ],
        "notes": "",
        "id": "8808e0f3e34b6463fc4146335b0e237c"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "度查木岭",
        "preface": "",
        "paragraphs": [
            "一迳羊肠蹑岭腰，鸟飞灭没叫猿猱。",
            "回头下界人如蚁，尚觉山随脚步高。"
        ],
        "notes": "",
        "id": "119808e7b77706be1afd12f0ec64f023"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "重到森溪桥二首  其一",
        "preface": "",
        "paragraphs": [
            "往事惊心白发翁，重来雪迹印飞鸿。",
            "勋名未了将军老，空负鞬囊二石弓。"
        ],
        "notes": "",
        "id": "d3e17c3f16ad74543f92df2872b45dc8"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "重到森溪桥二首  其二",
        "preface": "",
        "paragraphs": [
            "武陵深处隔黄埃，怪杀渔郎误入来。",
            "早识落花流水去，当初好莫把桃栽。"
        ],
        "notes": "",
        "id": "48fa2ee7e22d8c32b0e36cfb7ff372b7"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "感兴",
        "preface": "",
        "paragraphs": [
            "芳草长亭春寂寂，白鸥沧海梦悠悠。",
            "百年空负乾坤责，应被青山笑白头。"
        ],
        "notes": "",
        "id": "f08d6a78e3b6d8938936cc6152e91114"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和管雪堂劝农之什  其一",
        "preface": "",
        "paragraphs": [
            "五马将春出劝农，春风散入万山中。",
            "山人未识君侯面，每向村田问老翁。"
        ],
        "notes": "",
        "id": "a31dcb8549457b91a137cc460632d29c"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和管雪堂劝农之什  其二",
        "preface": "",
        "paragraphs": [
            "公堂无事化羲农，闲揖青山入坐中。",
            "人羡君侯得诗好，元来杜陆是诗翁。"
        ],
        "notes": "",
        "id": "f2bf0eaf11e60fe811004528e3122438"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和管雪堂劝农之什  其三",
        "preface": "",
        "paragraphs": [
            "学剑无成去学农，学农更落惰农中。",
            "邦侯慈惠征徭简，喜课儿耕替阿翁。"
        ],
        "notes": "",
        "id": "6630bba1b425510a0c413f97bb2d937a"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和管雪堂劝农之什  其四",
        "preface": "",
        "paragraphs": [
            "凝香坐啸有弘农，更得冰壶照幕中。",
            "人道千峰多好事，好宾尤好主人翁。"
        ],
        "notes": "",
        "id": "23195269bc8482b26cb821f62b1f825f"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和管雪堂劝农之什  其五",
        "preface": "",
        "paragraphs": [
            "山北山南听老农，袴襦歌已满城中。",
            "邦人愿得三年住，翻恐朝廷识弱翁。"
        ],
        "notes": "",
        "id": "dbd633df3bef5699cef2a7478d59cc15"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "达摩乘芦图",
        "preface": "",
        "paragraphs": [
            "杨子江涛百丈深，黄芦一叶是梁津。",
            "嵩山壁观浑闲事，恐有山前立雪人。"
        ],
        "notes": "",
        "id": "c022751dc6737835a40372f2d97cefb4"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "毛女",
        "preface": "",
        "paragraphs": [
            "自出阿房鬌绿云，耻将歌舞乐他人。",
            "华阴梦断咸阳远，隔世逢人莫问秦。"
        ],
        "notes": "",
        "id": "2c9ef04db2f9dfd7b6b369b81cee3384"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "芙蓉",
        "preface": "",
        "paragraphs": [
            "柳老荷枯菊蕊干，写生红粉尚孤妍。",
            "马嵬坡下芙蓉面，犹觊君王轴上看。"
        ],
        "notes": "",
        "id": "342602d53a15fe8430813c642658fdb7"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "辋川图",
        "preface": "",
        "paragraphs": [
            "休官归去问田园，华子冈前竹里村。",
            "麦饭葵羹春酿熟，辛夷亭下弄儿孙。"
        ],
        "notes": "",
        "id": "be71483b002afbfe0fa8beb089f23e56"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "题集画卷尾",
        "preface": "",
        "paragraphs": [
            "门外黄埃没马头，山中花木自春秋。",
            "尘忙恐被禽猿笑，尽日看图不下楼。"
        ],
        "notes": "",
        "id": "a3f0c97651dd34661acf0af1be55501c"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "追记题诗助楼",
        "preface": "",
        "paragraphs": [
            "独自吟诗独倚楼，江山与我两悠悠。",
            "诗成更不知诗力，烟雨栏干看暮鸥。"
        ],
        "notes": "",
        "id": "f331cf6879918806b1ec7e7318385570"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠地理从玉峰",
        "preface": "",
        "paragraphs": [
            "铁鞋踏破问眠牛，茧足归来已倦游。",
            "四世五公身后事，前冈已分首狐丘。"
        ],
        "notes": "",
        "id": "906b808aacbc3a8e912984f10b8bf2c3"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠安禅僧如师",
        "preface": "",
        "paragraphs": [
            "一庵许大且休休，世界三千海一鸥。",
            "大地山河容不得，住持只在一毛头。"
        ],
        "notes": "",
        "id": "d88e606cfb76a1909d23b0410d169ef6"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠同舍生",
        "preface": "",
        "paragraphs": [
            "炉亭曾忆看梅花，摇落江湖两鬓华。",
            "梦断罗浮寒月堕，见梅不认是谁家。"
        ],
        "notes": "",
        "id": "59132a08fe67a97e418cdcf09a4b3194"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "饯林子敬还闽葬母",
        "preface": "",
        "paragraphs": [
            "几度思亲不见亲，连江万里见南云。",
            "归来云逐江潮去，却负江头土作坟。"
        ],
        "notes": "",
        "id": "139775fa58012dc322d6b26b3a8fc276"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "春日出行",
        "preface": "",
        "paragraphs": [
            "浅涧沙平泉脉脉，芳林风软雨垂垂。",
            "无情落絮知谁管，得意鸣禽各自私。"
        ],
        "notes": "",
        "id": "858e2f97fb926e32430ff43137181dcf"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "约徐云屿游山中",
        "preface": "",
        "paragraphs": [
            "曾拟幽寻采蕙蘅，开樽奈有主人争。",
            "明朝重约呼猿鹤，到处云山得散行。"
        ],
        "notes": "",
        "id": "b31959df7eda3baeb76bd6bbda8986b7"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "翌日以触热不及如约再用韵寄之",
        "preface": "",
        "paragraphs": [
            "招得秋风入杜蘅，阴阳金火尚相争。",
            "雪山冰井清凉界，应笑人间苦热行。"
        ],
        "notes": "",
        "id": "45b87aee81081d913ddedf34978a1194"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "三用韵",
        "preface": "",
        "paragraphs": [
            "荪壁辛楣屋缭蘅，闲人一榻少人争。",
            "君来特地平分破，镇断山云不敢行。"
        ],
        "notes": "",
        "id": "b66b943adc7dc751cf62fae4a1ee971a"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠寿岩星学",
        "preface": "",
        "paragraphs": [
            "甘石谈天学不传，谁从太史访星躔。",
            "阶符色正欃枪伏，试把璇玑测盖天。"
        ],
        "notes": "",
        "id": "00286b2bc7e2fa791980a0012c2ea300"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠无方普禅师  其一",
        "preface": "",
        "paragraphs": [
            "一喝雷奔万镜空，河沙诸佛落机锋。",
            "顶门只眼人难觑，山色溪声处处逢。"
        ],
        "notes": "",
        "id": "b6f9e78855ed4515d8ffd4df1d52932b"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠无方普禅师  其二",
        "preface": "",
        "paragraphs": [
            "一劄当头奇复奇，箭锋不堕有无机。",
            "踢翻玉女头盆水，夜半泥牛跨海归。"
        ],
        "notes": "",
        "id": "d3ff77d67926da6294f7dad259977fee"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "禅机四首 俊鹰搏兔",
        "preface": "",
        "paragraphs": [
            "霜风一掣下云霄，两翅雷奔眼电牢。",
            "狡兔当场难軃避，却教大地鬼神号。"
        ],
        "notes": "",
        "id": "d7dd3abe31f97d8cc47b8142d466e95a"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "禅机四首 一箭双雕",
        "preface": "",
        "paragraphs": [
            "当风劄断二边机，背手乌号鬼莫窥。",
            "一箭双雕俱堕落，古梅枝上雪参差。"
        ],
        "notes": "",
        "id": "7c06467e724c44c3256bb63f2f33f610"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "禅机四首 一剑倚天",
        "preface": "",
        "paragraphs": [
            "将军一剑倚天开，镇断三军不许回。",
            "转盼刹那都丧命，机锋直指万人摧。"
        ],
        "notes": "",
        "id": "dcb1e0fa3b7df80fbd1d71c5cbf59e28"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "禅机四首 金钲一击",
        "preface": "",
        "paragraphs": [
            "一声钲响弭弓刀，万旅归营寂不嚣。",
            "霜月满城天正午，悠悠旌旆马萧萧。"
        ],
        "notes": "",
        "id": "34695bc8004eeb080fc72a6756e31364"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "伤春志感  其一",
        "preface": "",
        "paragraphs": [
            "陌上花飞春又归，春归人老发垂垂。",
            "离鸾一去无归路，岁岁花开上故枝。"
        ],
        "notes": "",
        "id": "d931f2db508950cd75666e454bd780d8"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "伤春志感  其二",
        "preface": "",
        "paragraphs": [
            "春归陌上落花多，往事伤心可奈何。",
            "此意寻常禁不得，九仙山下那堪歌。"
        ],
        "notes": "",
        "id": "dfc8d24827f27bb9a488c003e07d9fc0"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "感兴",
        "preface": "",
        "paragraphs": [
            "梨花院宇十分春，一片飞花减一分。",
            "不似山翁头上发，年年添雪上黟云。"
        ],
        "notes": "",
        "id": "f93039d00515658bf075a13b3bd5c3fe"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "望夫石二首  其一",
        "preface": "",
        "paragraphs": [
            "夫君千里妾重闱，哭尽秋天无雁飞。",
            "夫不归来身化石，朝朝风雨望夫归。"
        ],
        "notes": "",
        "id": "fcc768dec92137186fadeca37f2bc112"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "望夫石二首  其二",
        "preface": "",
        "paragraphs": [
            "夫不归来误妾身，望夫心未化为尘。",
            "归来不见生前面，空向山头哭石人。"
        ],
        "notes": "",
        "id": "360ef1f8c08104c82c3c3ff3284c80db"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "送分水簿领高君  其一",
        "preface": "",
        "paragraphs": [
            "山泉洗耳澈琼莹，解听行碑说政声。",
            "君到汲泉聊一歃，此泉的的似君清。"
        ],
        "notes": "",
        "id": "185d916c40a2139852692e53675fe606"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "送分水簿领高君  其二",
        "preface": "",
        "paragraphs": [
            "谁向清溪种柳林，年年送客短长亭。",
            "亭前系马人多少，独到君来眼倍青。"
        ],
        "notes": "",
        "id": "041ff5f1d9d4a230b72b650672ee2585"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "早梦初回",
        "preface": "",
        "paragraphs": [
            "天籁刁刁万窍间，几回欲听隔千山。",
            "蓦然入耳知何处，撞破三生梦觉关。"
        ],
        "notes": "",
        "id": "84fb83e4f773b5d399fa78447145b5c5"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "安乐窝吟  其一",
        "preface": "",
        "paragraphs": [
            "安乐山前安乐窝，问君安乐意如何。",
            "黄粱饭饱葵根滑，山北山南听牧歌。"
        ],
        "notes": "",
        "id": "53aa383a9786f252c633154c6d12cdf2"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "安乐窝吟  其二",
        "preface": "",
        "paragraphs": [
            "安乐山前安乐窝，一窝深处白云多。",
            "云来云去无人管，闲看虚檐燕葺窠。"
        ],
        "notes": "",
        "id": "53aa383a9786f252c633154c6d12cdf2"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "寄邵琴山",
        "preface": "",
        "paragraphs": [
            "百岁颓波去不还，谁人能铸铁门关。",
            "世间只有闲中福，不许忙人得自闲。"
        ],
        "notes": "",
        "id": "62ed642386cff5a74e83a31afcfa1770"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "偶成",
        "preface": "",
        "paragraphs": [
            "坐定炉烟歇麝煤，落花飞絮自徘徊。",
            "闭门尽扫无人迹，尚放营巢燕子来。"
        ],
        "notes": "",
        "id": "494663d3fdf5a130d77631d3e862646e"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠姜墨卿",
        "preface": "",
        "paragraphs": [
            "老尽头颅被墨磨，到头墨更被磨多。",
            "满堂玉玦今磨尽，尚有闲年买石螺。"
        ],
        "notes": "",
        "id": "b73c96a3521549c2d43aab9fde2de299"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠李梅仙谈命",
        "preface": "",
        "paragraphs": [
            "老树孤根占一坡，雪霜奈此白头何。",
            "自怜南北枝先后，更看人间冷暖多。"
        ],
        "notes": "",
        "id": "bef4b813628b0a1b62a82d9548242ed4"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "入庵偶成  其一",
        "preface": "",
        "paragraphs": [
            "满园桃李手亲栽，开遍东风藉绿苔。",
            "惟有木兰情意重，留花犹待主人来。"
        ],
        "notes": "",
        "id": "465acd3127488cc2b2226d833fa249e4"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "入庵偶成  其二",
        "preface": "",
        "paragraphs": [
            "去年燕到主归迟，今日人来燕亦归。",
            "岁岁成家长孙子，更将短翅傍谁飞。"
        ],
        "notes": "",
        "id": "5ba764df0290d00ac08135a962dc0f46"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "入庵偶成  其三",
        "preface": "",
        "paragraphs": [
            "春色三分过二分，归来触目见山青。",
            "鸣鸠乳燕村村閙，不似山中好细听。"
        ],
        "notes": "",
        "id": "d7180c32541c7cf614c43de12a5051cf"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "入庵偶成  其四",
        "preface": "",
        "paragraphs": [
            "如此春光冉冉何，青山亦笑发皤皤。",
            "门前修竹独欢舞，今岁儿孙长最多。"
        ],
        "notes": "",
        "id": "697a13ec987d7f7776e3ef305f0909c5"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "又四闲  其一",
        "preface": "",
        "paragraphs": [
            "世间万事不如山，老入山来得嬾闲。",
            "岩日三竿才睡觉，不知山外有人寰。"
        ],
        "notes": "",
        "id": "4e32eeba08cb8f7cd5ee66233617116b"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "又四闲  其二",
        "preface": "",
        "paragraphs": [
            "世间万事不如山，趁得渔樵似我闲。",
            "山上拾薪山下钓，青蓑篛笠暮歌还。"
        ],
        "notes": "",
        "id": "4e32eeba08cb8f7cd5ee66233617116b"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "又四闲  其三",
        "preface": "",
        "paragraphs": [
            "世间万事不如山，输与山中事事闲。",
            "薇菜藤羹南烛饭，落花涧底弄潺湲。"
        ],
        "notes": "",
        "id": "4e32eeba08cb8f7cd5ee66233617116b"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "又四闲  其四",
        "preface": "",
        "paragraphs": [
            "世间万事不如山，分得心闲眼更闲。",
            "终日看云闲不去，暮云阅尽鸟飞还。"
        ],
        "notes": "",
        "id": "4e32eeba08cb8f7cd5ee66233617116b"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "四禽吟 雁",
        "preface": "",
        "paragraphs": [
            "云水悠悠万里身，芦花明月落江城。",
            "从来不带苏郎信，莫与人间受浪名。"
        ],
        "notes": "",
        "id": "df13991c151d3cb9b50d4b030b8af040"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "四禽吟 鸥",
        "preface": "",
        "paragraphs": [
            "海边元不为鱼来，力怯江风薄岸回。",
            "白水苍烟随分足，连云鸷鸟不须猜。"
        ],
        "notes": "",
        "id": "9c2df6f4b9abbfb357e8b75f0cbfefdc"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "四禽吟 燕",
        "preface": "",
        "paragraphs": [
            "羽翮冲天势转危，衔泥莫笑尔身卑。",
            "风雕要避云中箭，祇托梁间不用疑。"
        ],
        "notes": "",
        "id": "b8bb653efd394564cf290e532fc191dc"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "四禽吟 山鸡",
        "preface": "",
        "paragraphs": [
            "自分臯林饮啄宜，犹怜锦绶锦毛衣。",
            "文华恐被虞罗妬，莫向山前照水飞。"
        ],
        "notes": "",
        "id": "d8dfb05bb459b076a533c5142fa92fbb"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "木兰",
        "preface": "",
        "paragraphs": [
            "木兰元是女郎身，千载香魂落软尘。",
            "曾学男儿解征战，祇今相见似羞人。"
        ],
        "notes": "",
        "id": "2bc16a2a0b28bc2abd404a99605d6297"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "柬王德甫  其一",
        "preface": "",
        "paragraphs": [
            "自入重云深处深，山寒云出已无心。",
            "自怜鹤骨今憔悴，欲制颓龄少术参。"
        ],
        "notes": "",
        "id": "c66db65b603c4125b3d1d2f2978d138a"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "柬王德甫  其二",
        "preface": "",
        "paragraphs": [
            "蛾眉霜雪隔重闱，采采云英望未归。",
            "青鸟不来春又去，门前数尽落花飞。"
        ],
        "notes": "",
        "id": "0538d6a15625cc04a0cf7e51abb6f192"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "柬王德甫  其三",
        "preface": "",
        "paragraphs": [
            "闻说平安倚竹听，裁书无雁寄云程。",
            "加餐愿得身强健，尚见藜烟照夜明。"
        ],
        "notes": "",
        "id": "d92006ce4b91f3ceec547b78b9567272"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "警世",
        "preface": "",
        "paragraphs": [
            "花颜云鬓眼波秋，元是虚皮裹髑髅。",
            "黄壤纷纷青草窟，少年曾共醉红楼。"
        ],
        "notes": "",
        "id": "e78b55e5b9c9229e84a85460b1f81471"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "自述",
        "preface": "",
        "paragraphs": [
            "妄从缘起本非真，妄里求真妄转深。",
            "真妄等来无一物，如如自在是真心。"
        ],
        "notes": "",
        "id": "9f5c61b6fc815c10367525cca766751c"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "见李察判竹溪四首  其一",
        "preface": "",
        "paragraphs": [
            "十年江浙说明公，节钺青冥山万重。",
            "春住钱塘还有脚，新年移得到千峰。"
        ],
        "notes": "",
        "id": "508d4d1e343ab3300104c3af6421edc6"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "见李察判竹溪四首  其二",
        "preface": "",
        "paragraphs": [
            "千古双台一钓竿，台前阅尽过关船。",
            "公来满载西湖水，清似山头十九泉。"
        ],
        "notes": "",
        "id": "af0d98edfa7f35db5cbc4d185aaa921d"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "见李察判竹溪四首  其三",
        "preface": "",
        "paragraphs": [
            "十载风霜敝黑裘，悠悠身世逐浮鸥。",
            "东陵老去瓜田熟，敢向人间说故侯。"
        ],
        "notes": "",
        "id": "2ef09f6dfbd59f7d2087d1ae867aaebc"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "见李察判竹溪四首  其四",
        "preface": "",
        "paragraphs": [
            "百不如人万事休，白头独欠识荆州。",
            "相逢不觅封侯印，但问君王乞一丘。"
        ],
        "notes": "",
        "id": "b5312ce75ea2bb93deccd4127e7198bd"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和何逢原寿母六诗  其一",
        "preface": "",
        "paragraphs": [
            "申国家庭作世程，教儿元不为肥轻。",
            "高堂鹤发需荣养，捧檄归来一笑生。"
        ],
        "notes": "",
        "id": "1b45cda2dea762b0a02fc8c3cce6c4c7"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和何逢原寿母六诗  其二",
        "preface": "",
        "paragraphs": [
            "九霞斟玉醉淋漓，芝草琅玕青鹿肥。",
            "庭下阿儿寿慈母，簪花拜舞笑牵衣。"
        ],
        "notes": "",
        "id": "5014e6c1fed800cbdc18819ff1dbc9e0"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和何逢原寿母六诗  其三",
        "preface": "",
        "paragraphs": [
            "春风霞袂玉堂前，绿发童颜谢自然。",
            "令子重孙拜家庆，阿𡝠迎笑掷金钱。"
        ],
        "notes": "",
        "id": "814599e0c64b8483c7e48adf96e9abc1"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和何逢原寿母六诗  其四",
        "preface": "",
        "paragraphs": [
            "千钟三釜异甘酸，此事难同肉眼看。",
            "多少有羹无母遗，只鸡羞馔亦檀栾。"
        ],
        "notes": "",
        "id": "a47b9a42682ec274bc0a371c74215f73"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和何逢原寿母六诗  其五",
        "preface": "",
        "paragraphs": [
            "一官覊缚阻称觞，千里归来足力强。",
            "潘令闲居元不恶，摘蔬沽酪钓池塘。"
        ],
        "notes": "",
        "id": "a0aa1033089defec8c85f06581be2a09"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和何逢原寿母六诗  其六",
        "preface": "",
        "paragraphs": [
            "六诗称寿祝期颐，子和孙书更两宜。",
            "四世相看真乐事，他年补作白华诗。"
        ],
        "notes": "",
        "id": "29ac3567a949d5334643ed818022181b"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和何逢原南山八咏 观颐堂",
        "preface": "",
        "paragraphs": [
            "南山住对北山阳，十亩臯田种稻粱。",
            "粗饭浊醪随分足，焚香读易日偏长。"
        ],
        "notes": "",
        "id": "dd36cd7b02e90a72c3234293a2426c0f"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和何逢原南山八咏 遐观楼",
        "preface": "",
        "paragraphs": [
            "闲倚阑干水竹间，浮云尽处见青山。",
            "山前万古行人老，日日林鸦入暮还。"
        ],
        "notes": "",
        "id": "c13761608ce8a3f6ab1bd9b80365a49d"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和何逢原南山八咏 涌泉庵",
        "preface": "",
        "paragraphs": [
            "一泓寒碧浸青天，夜静天虚月在泉。",
            "洗耳莫听人世事，自弹流水和潺湲。"
        ],
        "notes": "",
        "id": "d9517101c379f6c0ab173e8dafa877a2"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和何逢原南山八咏 濯缨亭",
        "preface": "",
        "paragraphs": [
            "清泉白石此丘隅，谁解尘缨漱玉壶。",
            "歌罢沧浪千古意，祇今曾见似人无。"
        ],
        "notes": "",
        "id": "f0226971961091e55940d9f320560d16"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和何逢原南山八咏 月坡",
        "preface": "",
        "paragraphs": [
            "一镜天公妬不容，妖蟇食堕此山中。",
            "琼楼玉宇知何在，空忆明皇到月宫。"
        ],
        "notes": "",
        "id": "72d02a04e519af51a61abd33af99f170"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和何逢原南山八咏 松峦",
        "preface": "",
        "paragraphs": [
            "宰松千尺四时青，松下丰碑马鬣平。",
            "满地松花人不扫，东风吹老杜鹃声。"
        ],
        "notes": "",
        "id": "cc0537bbd0d2c50b446b727bc880d0e7"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和何逢原南山八咏 方池",
        "preface": "",
        "paragraphs": [
            "白藕花飞上玉栏，菰漂黑黍浸云寒。",
            "鯈鱼自乐鸥忘我，背立西风尽日看。"
        ],
        "notes": "",
        "id": "2e5343845fa091de18b07939c6dbefb6"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和何逢原南山八咏 栖云坞",
        "preface": "",
        "paragraphs": [
            "住入山深涧水穷，白头梦不到侯封。",
            "巴邛橘老人应换，二老如今不再逢。"
        ],
        "notes": "",
        "id": "adcbaef66f3e7b2110c1f3a4278159f1"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠松坡",
        "preface": "",
        "paragraphs": [
            "千丈苍龙雪峤孤，翠髯森戟紫鳞枯。",
            "有心不愿明堂柱，消得人间号大夫。"
        ],
        "notes": "",
        "id": "eb95af2da6623bf380a1a96776c90254"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "梅友竹山居图诗  其一",
        "preface": "",
        "paragraphs": [
            "伐木诗亡冷友盟，交情是处薄秋云。",
            "寡谐自笑冰霜操，独向天寒见此君。"
        ],
        "notes": "",
        "id": "814f1ce682baa01d4b25682930abee14"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "梅友竹山居图诗  其二",
        "preface": "",
        "paragraphs": [
            "自是君家旧托根，君行谁与护重门。",
            "画图空记筼筜谷，不道如今长子孙。"
        ],
        "notes": "",
        "id": "77cd45f4e3182aedae9b45eb9bed325b"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠鹰猎提领刘主簿",
        "preface": "",
        "paragraphs": [
            "平生壮志执金吾，俛首鸾栖岂丈夫。",
            "鞲上有鹰韬有犬，上林政要打於菟。"
        ],
        "notes": "",
        "id": "231f7e6ab1b5a56230bb056278c01483"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "送沙溪寓居何翔仲四首  其一",
        "preface": "",
        "paragraphs": [
            "夜半舟移世事非，回头沧海劫尘微。",
            "千年辽鹤归来晚，畜眼何人识令威。"
        ],
        "notes": "",
        "id": "c9c8cf9713043e94bc74a1213881747d"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "送沙溪寓居何翔仲四首  其二",
        "preface": "",
        "paragraphs": [
            "千里关山望白云，归来聊寄倚闾心。",
            "人生谁解空桑出，感此汍澜泪满襟。"
        ],
        "notes": "",
        "id": "ef1a19d3f6ae7f1c62c916907257832d"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "送沙溪寓居何翔仲四首  其三",
        "preface": "",
        "paragraphs": [
            "一枕黄粱梦里身，东陵合是种瓜人。",
            "相逢不用歌招隠，恐被山林唤孔宾。"
        ],
        "notes": "",
        "id": "7a31e08909efd927e52e502daa4ee2e9"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "送沙溪寓居何翔仲四首  其四",
        "preface": "",
        "paragraphs": [
            "自笑衰鸿病起低，更怜落树夜乌啼。",
            "月明好认南飞去，剩有高枝可择栖。"
        ],
        "notes": "",
        "id": "8340df0913472942fb72018b5c6c68e1"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "郊行即事",
        "preface": "",
        "paragraphs": [
            "东风马耳拂轻寒，柳眼新青雨未干。",
            "留客野花遮畧彴，狎人溪鸟上阑干。"
        ],
        "notes": "",
        "id": "4d827cdde54250199151d6b8abfed91c"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "忆亡马",
        "preface": "",
        "paragraphs": [
            "垂杨古路策东风，忽忆霜蹄失旧踪。",
            "白发重来鞯𩍐在，尔应行雨去为龙。"
        ],
        "notes": "",
        "id": "3e09e8ce79dfb96a947053f7592339dd"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠嬾然子刘高士二首  其一",
        "preface": "",
        "paragraphs": [
            "翻却丹炉灶息然，青蛇挂壁日高眠。",
            "玄玄参遍头如雪，始信人间懒是仙。"
        ],
        "notes": "",
        "id": "c4759d136956e0a509a2a3a65d6421da"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠嬾然子刘高士二首  其二",
        "preface": "",
        "paragraphs": [
            "一坞闲云懒出关，惭无肤寸雨人寰。",
            "君今占断云间卧，却笑游云未得闲。"
        ],
        "notes": "",
        "id": "af2c1ec3df1e14a5e17901a64afc7c81"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "梦中幻成",
        "preface": "",
        "paragraphs": [
            "一片闲云本住山，暂为行雨下人寰。",
            "白云可是无心物，朝出山来暮又还。"
        ],
        "notes": "",
        "id": "15efcf3e34cb41a86adace65e658f7ca"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "起坐谩成",
        "preface": "",
        "paragraphs": [
            "银河西转静无声，唱彻天鸡夜未明。",
            "万里无云霜月上，坐鞭玄鹤下蓬瀛。"
        ],
        "notes": "",
        "id": "25cb6b62830aa38691dbbca25e5b8230"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "偶成",
        "preface": "",
        "paragraphs": [
            "心无损物宜平怨，语不妨人贵寡尤。",
            "说与时人莫相忌，全家已拟鹿门游。"
        ],
        "notes": "",
        "id": "2bbb6eb45aed84653e91554b5304dd15"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠星史胡达翁",
        "preface": "",
        "paragraphs": [
            "杜甫拾遗终老去，陈平户牖岂长贫。",
            "达翁言命未为达，安命方知是达人。"
        ],
        "notes": "",
        "id": "329f265da6545a210ce025566d537b49"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "题骆菊岩诗稿",
        "preface": "",
        "paragraphs": [
            "歃尽秋泉不疗饥，菊边更读菊岩诗。",
            "寒英摇落渊明老，尚见遗编说义熙。"
        ],
        "notes": "",
        "id": "e09cc822f544a06b4387ba8fa5dc5c81"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "吴对山跋  其一",
        "preface": "",
        "paragraphs": [
            "一点灵犀传地理，明如指掌秘通神。",
            "潜斋不作周公梦，闲使人参郭景纯。"
        ],
        "notes": "",
        "id": "b884824b3cb3dcf39678163c5608da70"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "吴对山跋  其二",
        "preface": "",
        "paragraphs": [
            "电眸只是天机到，龙脉皆如教法寻。",
            "抔土百年人子孝，知君不负托孤心。"
        ],
        "notes": "",
        "id": "652ee408c1a1dcb87ed99f4f222ddb2b"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和柯提举寄诗  其一",
        "preface": "",
        "paragraphs": [
            "曾拂三台最上星，赤城云气暖生春。",
            "回头往事邯郸梦，落尽鹈霜白发新。"
        ],
        "notes": "",
        "id": "f6488b094c00a42215940fcfeb803003"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和柯提举寄诗  其二",
        "preface": "",
        "paragraphs": [
            "倚遍层楼数曙星，鹧鸪声里暗惊春。",
            "开元耆旧今无几，怕听尊前唱永新。"
        ],
        "notes": "",
        "id": "bc8b032b7a1230b49703a290fdc8ab89"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和柯提举寄诗  其三",
        "preface": "",
        "paragraphs": [
            "亲跨灵槎访渚星，归来云锦照青春。",
            "湖山夜半生神气，一雨田田采芑新。"
        ],
        "notes": "",
        "id": "cd8ced93a52ea5ff2b21cc26a00ef9f1"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "和柯提举寄诗  其四",
        "preface": "",
        "paragraphs": [
            "天上文昌望六星，陇头农稷趁三春。",
            "玉京玄圃尘尘隔，璧月琼枝岁岁新。"
        ],
        "notes": "",
        "id": "5c85424b010afb9091773b99d9273132"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "秋思有感",
        "preface": "",
        "paragraphs": [
            "落日西风卷白沙，关山万里客思家。",
            "芦花雁断无来信，柿子霜红满树鸦。"
        ],
        "notes": "",
        "id": "893c8c6a77b37fae974fb85a22d687fc"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "题竹境",
        "preface": "",
        "paragraphs": [
            "种竹元非辟世人，竹环人境似山村。",
            "苍苔满径客稀到，云锁闲堂鹤护门。"
        ],
        "notes": "",
        "id": "91e4067db0693091031b8c02bac5ebdf"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠章月岩乃子德父",
        "preface": "",
        "paragraphs": [
            "学得屠龙莫履狶，屠龙有技未全疏。",
            "斲轮老去谁传业，珍重青囊肘后书。"
        ],
        "notes": "",
        "id": "317bb303abfd9ed16e9fbd066696773c"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "观燕哺雏",
        "preface": "",
        "paragraphs": [
            "闲堂看尽燕双飞，终日劳劳为哺雏。",
            "父母此心谁不有，生儿几个似慈乌。"
        ],
        "notes": "",
        "id": "9443d256930f776024962b8ad1f3f40b"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "竹鸡冢",
        "preface": "",
        "paragraphs": [
            "活活声干落羽翎，分甘碪几委危形。",
            "主人肯与封抔土，犹胜当年翳冢青。"
        ],
        "notes": "",
        "id": "3e638c350e38a814d880e4d86f4ebecd"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "自题画像",
        "preface": "",
        "paragraphs": [
            "七分形貌十分心，纵有丹青画不真。",
            "萧散风神清瘦骨，分明小有洞天人。"
        ],
        "notes": "",
        "id": "61bcc6cb368df12b5a13d475126d489e"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "与张郎中省庵二首  其一",
        "preface": "",
        "paragraphs": [
            "一统山河遍八埏，江南等作弹丸看。",
            "公来踏遍官田土，只有池蛙不为官。"
        ],
        "notes": "",
        "id": "88413feacaceeff5e9d402a652439f63"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "与张郎中省庵二首  其二",
        "preface": "",
        "paragraphs": [
            "青山云影日悠悠，却怪随龙上下游。",
            "能卷沧溟为雨去，白云依旧宿林丘。"
        ],
        "notes": "",
        "id": "244598f73053c266a8b4134e004114a0"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "题二美人图",
        "preface": "",
        "paragraphs": [
            "美人娟娟江水隔，翠竹萧萧江月白。",
            "笺心欲寄不成章，𥩟立思君情脉脉。"
        ],
        "notes": "",
        "id": "4a9b68b2f395aea3e3f09500992931e6"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠吴对山先生",
        "preface": "",
        "paragraphs": [
            "绀裘久堕还天阙，结佩乘云遗玉玦。",
            "耿光灭没不可望，一歃寒泉酹秋月。"
        ],
        "notes": "",
        "id": "04f963b402e7294111aefe6e7aa9ece8"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠钱季实",
        "preface": "",
        "paragraphs": [
            "一醉狂歌天地老，醒来不记邯郸道。",
            "祁连千丈土一抔，至今下马陵前草。"
        ],
        "notes": "",
        "id": "2c31b41b8885fe68f93e2be362ca337e"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "赠月山相士",
        "preface": "",
        "paragraphs": [
            "万古乾坤万古山，山前万古月光寒。",
            "人生几度能看月，常被青山与月看。"
        ],
        "notes": "",
        "id": "607791d3ed909a5bd368d2e81b240167"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "读书有感",
        "preface": "",
        "paragraphs": [
            "短发凌霜强自搔，可能书剑更徒劳。",
            "春秋已降功名薄，秦汉而来智术高。",
            "天外寸心孤雁影，人间万事九牛毛。",
            "却怜刺股徒辛苦，狐貉何曾耻缊袍。"
        ],
        "notes": "",
        "id": "461395997b44448cf814d67dcc695b65"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "晚雨",
        "preface": "",
        "paragraphs": [
            "已当天色暮，况复雨霏微。",
            "落叶元无定，因风更自飞。",
            "壮心欹客枕，寒事到征衣。",
            "明日临晴霁，黄花看晚晖。"
        ],
        "notes": "",
        "id": "6864d6ab807dfc992dc4cfd4366a80b9"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "梅魂",
        "preface": "",
        "paragraphs": [
            "香满罗帏凝不消，笛声吹断夜迢迢。",
            "霜蜚月落无寻处，欲倩青衣使者招。"
        ],
        "notes": "",
        "id": "47cae59c27a90dd1265da804a74a884a"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "梅影",
        "preface": "",
        "paragraphs": [
            "玉颊寒肌强对人，今年清瘦不胜春。",
            "相知只有窗前月，摹写春风水上身。"
        ],
        "notes": "",
        "id": "2152638e11fbe0735c2460f86bd739ae"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "挽山房先生  其一",
        "preface": "",
        "paragraphs": [
            "东壁无光夜陨星，为公痛哭泪沾襟。",
            "才高不竟平生志，身死空留万古心。",
            "听曲谁能歌白雪，知音徒拟铸黄金。",
            "伤嗟迟暮邅吾道，恨不相从九地深。"
        ],
        "notes": "",
        "id": "2b6db0ec981daea3617ddf103d0d9cf7"
    },
    {
        "author": "何梦桂",
        "dynasty": "宋",
        "type": "诗",
        "rhythmic": "",
        "title": "挽山房先生  其二",
        "preface": "",
        "paragraphs": [
            "病入膏肓药砭难，绵绵相忆劝加餐。",
            "击奸曾藉青萍剑，报德惭无白玉盘。",
            "树槚未成年岁暮，枯桑犹在海风寒。",
            "平生书至将盈箧，泪洒长笺不忍看。"
        ],
        "notes": "",
        "id": "1806cf55512774436e13158c81b8b285"
    }
]