[
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "送李元中",
        "preface": "",
        "paragraphs": [
            "夙闻龙眠山，绿萝隠浄啸。",
            "中有三李君，若人年独妙。",
            "心赏怅若遗，风期可同调。",
            "如何古豫章，邂逅共一笑。",
            "佛海穿溟涬，理窟刮奥窔。",
            "茗椀对涛江，床跗视云峤。",
            "足明青葱树，合在红尘表。",
            "追随杖屦遨，浩荡城郭眺。",
            "观乎大宁作，颇复近道要。",
            "凉飙陨疏叶，行子动归棹。",
            "愿君崇明德，慰我记末照。"
        ],
        "notes": "",
        "id": "7e187e3a180e9492879e845867448262"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "送谢无逸还临川",
        "preface": "",
        "paragraphs": [
            "东山谢安石，事业照星斗。",
            "佳人临川秀，自言乃其后。",
            "昔我未知子，籍甚大江右。",
            "迩来识君面，风流故自有。",
            "早岁翰墨场，挥洒不停手。",
            "河发昆仑丘，风怒土囊口。",
            "春来入诗垒，窥杜逮户牖。",
            "笔力挟雷霆，句法佩琼玖。",
            "起予虞帝韶，和汝秦人缶。",
            "少年厉锋气，鄙夫成老丑。",
            "人才古所难，吾子定不朽。",
            "清和四月夏，销黯一樽酒。",
            "悠悠西峰云，暗暗南浦柳。",
            "平生六艺耕，勿遣生稂莠。",
            "鼓枻黄花秋，慰此长回首。"
        ],
        "notes": "",
        "id": "27cb2e6b2ee3ca627a825498fa2c3ffe"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "送潘四十五",
        "preface": "",
        "paragraphs": [
            "风边药气浓，烟畔柳枝弱。",
            "惜许两春事，潘郎行色作。",
            "维南有岑岭，底处端州郭。",
            "客子何当归，莫待蕉花落。"
        ],
        "notes": "",
        "id": "b5ea61bab6ac48e231a5fb8740d805fc"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "奉诸同人饯潘氏兄弟赋凤凰鸣矣于彼高冈为韵得凰字",
        "preface": "",
        "paragraphs": [
            "维南斗日月，川岳上景光。",
            "何人赤壁下，种此双截肪。",
            "故知汝南士，蚤经许子将。",
            "识君陟厘间，想见颀而长。",
            "僧夏滕叔国，故床对清扬。",
            "膜外齐鹏鷃，胸次明冰霜。",
            "佛界狮子尾，妙处亦难忘。",
            "西江渺波澜，索去有底忙。",
            "挽衣不得留，晨风动余皇。",
            "顷投胶在漆，今为参与商。",
            "能事镜中像，此道何足臧。",
            "古来归根地，相期未渠央。"
        ],
        "notes": "",
        "id": "01a60d3548d4a8d5519d32c4df071108"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "游南汰寺",
        "preface": "",
        "paragraphs": [
            "南汰舟楫远，北城阡陌长。",
            "莲界划然开，珍木荫宽凉。",
            "暝投上方宿，蝙蝠遶屋梁。",
            "天风激远林，秋气生寒螀。",
            "唤起曲肱梦，佛寺宣道场。",
            "像设俨古殿，四角金琅珰。",
            "夙闻阿罗汉，光怪发清扬。",
            "有相乃虚妄，此妙不易量。",
            "胜概令弟俱，茗碗对胡床。",
            "商略终宇宙，已矣言可忘。"
        ],
        "notes": "",
        "id": "9b3fd8e8ef24f2e23de05806d29fd478"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "赋双剑峰",
        "preface": "",
        "paragraphs": [
            "梅公小斋内，度越幽人占。",
            "何年孤山下，得此双石剑。",
            "纯钩鱼肠姿，拔地势匪渐。",
            "柙藏不忍窥，往往发光燄。",
            "丈人夙好奇，领略无一欠。",
            "晚得此嶙峋，顾盼未云厌。",
            "此公活国胸，正直天所鉴。",
            "高堂挂斯图，令人动深念。"
        ],
        "notes": "",
        "id": "2e4794999d5715a36710a6128f84782d"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "雪霁陪诸公登滕王阁分韵得阁字",
        "preface": "",
        "paragraphs": [
            "醉乘笋舆归，余兴陟层阁。",
            "其前俯长江，其下压城郭。",
            "入眼迭辉映，积雪未销铄。",
            "祲氛兹荡涤，山川一恢廓。",
            "琼田认洲渚，璇树花丛薄。",
            "明明飞丹霞，往往翔皓鹤。",
            "俯仰一神界，今我胡不乐。",
            "滕王已尘埃，大屋旧丹雘。",
            "人生何自苦，兹游行已昨。",
            "吾闻水西峰，中有洞宫脚。",
            "洪崖升天去，僊圣时间作。",
            "伊予千载裔，未炼八琼药。",
            "孰能相与游，更议入庐霍。"
        ],
        "notes": "",
        "id": "3a7027d13b11603df218e8adcab5e390"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "游天宫寺上方瑜道人出漫题",
        "preface": "",
        "paragraphs": [
            "摄衣禅界中，高步上方外。",
            "乾坤更空阔，川岳谢埃块。",
            "行人杖屦底，地与烟霞会。",
            "道人游四衢，行止各无碍。",
            "竹日弄清影，松风听寒籁。",
            "心将万化冥，始觉斯游最。"
        ],
        "notes": "",
        "id": "c70e78266fe92b35b8feb5e27ed449ea"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "天宫寺",
        "preface": "",
        "paragraphs": [
            "昨日头岑卧，何曾越门限。",
            "徐侯遣行李，邀我伊蒲馔。",
            "天宫布金地，长者何代建。",
            "柴门实咫尺，佛事亦俨焕。",
            "道人呈家风，秋蔬更香饭。",
            "玉麈对胡床，凉飙飒河汉。",
            "晚来上方上，千里人纵观。",
            "平生蓬蒿底，所适鱼鸟愿。",
            "佳人赠我诗，烂若锦绣段。",
            "圣哲期暮年，抚事一长叹。"
        ],
        "notes": "",
        "id": "ffedc0a1d7808a18e6c5938719b182a3"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "晚同师川驹父玉父游大梵院小轩",
        "preface": "",
        "paragraphs": [
            "山气夕巃嵷，川光暮澄凝。",
            "櫺轩俯川岳，拄杖相与登。",
            "脱屦就闲旷，秉羽居高明。",
            "盘礴飞鸢上，挥斥蜿虹横。",
            "令弟各英妙，舌本淮湖倾。",
            "朋也老无能，前身云水僧。",
            "萧萧缘坡竹，凉飙为我兴。",
            "执热快一濯，何必踏层冰。"
        ],
        "notes": "",
        "id": "c2cff5a887805f1866da88dce6a345d4"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "陪师川纳凉大宁寺得绿字",
        "preface": "",
        "paragraphs": [
            "六月维长夏，炎热不可触。",
            "车马断经过，卧疴适所欲。",
            "欻作城北游，佛界映空谷。",
            "方塘荷气清，层轩竹阴绿。",
            "徐侯辨食事，意豁忘羁束。",
            "鸣蜩韵高寒，凉飔荡烦促。",
            "坐隠者谁子，飞雹下棋局。",
            "胜负吾不知，静啸荫乔木。",
            "徙倚失日车，旋归想雨足。",
            "可令夜气清，更使年谷熟。"
        ],
        "notes": "",
        "id": "7978609ab56d8ea6f6b2cf1434dc7b85"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "城上",
        "preface": "",
        "paragraphs": [
            "杖策城上头，初日破冥晦。",
            "颇知春意还，早觉寒事退。",
            "风前识西岑，烟处认东汇。",
            "人如旋磨蚁，舟似复杯芥。",
            "鹳鹤掠水涯，箫鼓杂天籁。",
            "便当杭清浅，底事返阛阓。"
        ],
        "notes": "",
        "id": "9d087765554683c012ad30563c4c4198"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "陪诸公步城北分韵得亦字",
        "preface": "",
        "paragraphs": [
            "去月霜雪交，咫尺涩如棘。",
            "今朝云雾散，春气恍如昔。",
            "九衢慰眼新，百草随意出。",
            "俯仰亮有观，兹辰底空掷。",
            "陶谢何许遨，发兴在郭北。",
            "浄界集两楹，层阁倚百尺。",
            "风日已可人，江山亦德色。",
            "四睇感终古，五字办即席。",
            "想见盘礴地，鲜飙生两亦。",
            "良游不相待，发函三叹息。"
        ],
        "notes": "",
        "id": "0656d15e8e2f3e92537e93bfcc69f070"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "寄题蔡州鲁公祠堂",
        "preface": "",
        "paragraphs": [
            "鲁公岩壑姿，劲气不可及。",
            "岁寒万物尽，松柏当霜立。",
            "由来邪正间，厥势不相入。",
            "公当肃代后，窜斥复相袭。",
            "呜呼蔡州殒，义激壮士泣。",
            "周曾计不浅，希烈竟见执。",
            "从古皆有殁，忠烈泰山岌。",
            "使君拊遗迹，丹青辨呼吸。",
            "壮公临大节，生气何当挹。",
            "高咏两贤篇，临风黯於邑。"
        ],
        "notes": "",
        "id": "39908b73dd9117c5571b6156ed729c73"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "寄题阳居士高节轩",
        "preface": "",
        "paragraphs": [
            "中条阳亢宗，高义照千古。",
            "婵嫣不无人，闻风吾已许。",
            "平生知味处，潇洒送寒暑。",
            "敏树印此心，柯叶傲风雨。",
            "岑夜入天籁，韵作太上语。",
            "一切得入律，真成众香树。",
            "贤者早求仁，行李徧八宇。",
            "归来林丘下，岁寒色如故。"
        ],
        "notes": "",
        "id": "7f03b48750b0d4bc33d235646885ed45"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "寄题刘山人战胜轩",
        "preface": "",
        "paragraphs": [
            "桃源一臞儒，意气鬰何壮。",
            "削迹红尘中，筑亭白云上。",
            "溪声听逸响，山色阅殊状。",
            "谅是永幽栖，岂伊暂清旷。",
            "若人有灵气，战胜神更王。",
            "乃知先圣裔，风流标素尚。",
            "嗟予晚闻道，兹事夙所向。",
            "得兴雪月交，理棹会一访。"
        ],
        "notes": "",
        "id": "f7acd70b54b14245071f032a255f0a69"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "和元乐教授南轩",
        "preface": "",
        "paragraphs": [
            "南纪瘴疠剧，风土异中州。",
            "炎凉倏忽变，仲夏飒如秋。",
            "丈人东海来，税驾此迟留。",
            "气候感若此，何用写我忧。",
            "泮水多时暇，南轩景物幽。",
            "方塘绿萍乱，佳树蝉声稠。",
            "曲肱梧阴美，玩此日月流。",
            "觞至聊共倾，此外亦焉求。",
            "丈夫功名志，天机不我谋。",
            "愿言快心意，身世真悠悠。"
        ],
        "notes": "",
        "id": "d00445280ef339aed5736c6860b88d69"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "寄题揽结亭",
        "preface": "",
        "paragraphs": [
            "杜子数相见，求我揽结诗。",
            "揽结在何处，云在彭蠡湄。",
            "彭蠡夙所庐，今犹梦见之。",
            "一星水中央，众流浩渺弥。",
            "雨瀑下日夜，五老上云霓。",
            "佛事俨相望，往往幽人期。",
            "君今构其下，敞亭览翠微。",
            "水声枕簟俱，山容杖屦随。",
            "胜事君所独，世人那得知。",
            "为我谢五老，客子行亦归。"
        ],
        "notes": "",
        "id": "dd9dff0bb34fb1da8df9e160caf68972"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "邃清阁分韵得洪字",
        "preface": "",
        "paragraphs": [
            "曜灵速天机，四序如转蓬。",
            "行行早求道，咄咄就秃公。",
            "南纪卧徐穉，丹沙媿葛洪。",
            "婆娑一宇宙，万物阅雌雄。",
            "得兴颇赋诗，诗成亦何工。",
            "跫然张公子，玉山映寒葱。",
            "软语启皓齿，掷麈生清风。",
            "谪仙为酒事，瓠壶清若空。",
            "相视一笑粲，圣处此乐同。",
            "敞榭细履惬，别墅幽迳通。",
            "微漪媚清池，轻飔泛寒丛。",
            "悠然物外赏，未觉人间穷。",
            "何有于我哉，请馆季孟中。"
        ],
        "notes": "",
        "id": "ae4a0b8ce35f6d32024cb7a5fdb590c9"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "玉父赋倦壳轩韵得壳字",
        "preface": "",
        "paragraphs": [
            "今弟岩壑姿，问道困南朔。",
            "归来敞蜗牛，真成倦龟壳。",
            "曲肱梧桐影，日夜洞庭乐。",
            "谁何艺根本，岁久栖𬸚𬸦。",
            "静言人间世，变化如风雹。",
            "笑语尊俎同，兹理要商榷。",
            "时不与人游，安燕正当学。"
        ],
        "notes": "",
        "id": "931d36971af4dac5a8660252d775ecbb"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "过师川偶行",
        "preface": "",
        "paragraphs": [
            "伊昔袁陟居，只今徐郎宅。",
            "少作与渠双，老气想君只。",
            "兹理亦何有，订之在今昔。",
            "吾庐城北头，捷径实咫尺。",
            "欻思论五字，聊复访三益。",
            "高寻风雅源，洞入屈宋域。",
            "波澜到苏李，光焰及元白。",
            "自来磊落人，闻见资博极。"
        ],
        "notes": "",
        "id": "4e497883b6cec3ec1a2b69d8ba829bbd"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "题水陆院矮棕榈",
        "preface": "",
        "paragraphs": [
            "短短一棕榈，葱蒨聊可悦。",
            "如何后岁寒，生气未衰歇。",
            "脱身斤斧中，甘心形影拙。",
            "况叹风雨姿，拄策日已昳。"
        ],
        "notes": "",
        "id": "3a2d566d1f602336a7d03508767f6278"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "堂下芍药花盛开而芜秽不治太夫人课奴芟夷草莽饰以丹槛焕然一新感而成咏",
        "preface": "",
        "paragraphs": [
            "江风飘已尽，庭树但苍翠。",
            "如何欻到眼，余容殿春事。",
            "恭惟太夫人，指挥扫芜秽。",
            "咄嗟丹槛开，芳蕤生意气。",
            "矧乃叠石根，端有尘外致。",
            "何必风人萱，愿言树之背。",
            "畴昔杂荆杞，只今照阶戺。",
            "吾人剪拂功，是事亦不细。",
            "物理庶可推，倚杖一歔欷。"
        ],
        "notes": "",
        "id": "f19d4829b3d6b3f0ab46c8a2c27c4da5"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "师川赋梅花",
        "preface": "",
        "paragraphs": [
            "梅花端月繁，梅蘂终冬破。",
            "正色俨当窗，低枝斜应座。",
            "分将霜雪侵，不受脂粉涴。",
            "莫遣朔风吹，飘零成玉唾。"
        ],
        "notes": "",
        "id": "d61813b04922ff72b3b114259320d1d4"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "春风",
        "preface": "",
        "paragraphs": [
            "春风吹桃李，欻然满中园。",
            "群动不遑息，蝴蝶纷飞翻。",
            "我亦感兹时，步屧遶林间。",
            "容华岂不好，持久良独难。",
            "置酒休其下，聊复罄余欢。",
            "君看桃与李，成蹊亦无言。"
        ],
        "notes": "",
        "id": "cba034b25d53f4bb25154a2ddf508114"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "春飔",
        "preface": "",
        "paragraphs": [
            "春飔天上来，吹我中庭树。",
            "争先两株桃，照日结红雾。",
            "枝枝迭映蔚，叶叶相夸诩。",
            "光彩夺目精，香气袭行路。",
            "风雨不我谋，零落纵横去。",
            "西家婉娩姿，见之切情虑。",
            "蹇修安所营，年芳空掷度。",
            "意内人莫知，泪下成红雨。"
        ],
        "notes": "",
        "id": "fc01946087670927452524d26febf954"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "立秋日诸公过敝庐赋诗",
        "preface": "",
        "paragraphs": [
            "埃鬰一炎方，何处不庳湿。",
            "北窗但扫地，所向若维絷。",
            "及兹澍雨过，信是高秋立。",
            "便有好事侣，俱来负郭集。",
            "中庭树阴满，𬊤气清且急。",
            "胡床各萧散，颇觉凉气入。",
            "道丧千载余，世路日险涩。",
            "朋知得若人，风流有所及。",
            "西山一牛鸣，时哉先圣集。",
            "兴来浩荡游，胡为若羁馽。"
        ],
        "notes": "",
        "id": "37a144ca9c9c73ffefe6dba4093fc7bc"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "岁暮",
        "preface": "",
        "paragraphs": [
            "黔雷运天机，四气莽回互。",
            "始玩春载阳，欻见岁云暮。",
            "孰知老境侵，转觉夙尚误。",
            "吾闻昆仑墟，上有不死树。",
            "安得攀其条，奇龄傥能度。"
        ],
        "notes": "",
        "id": "6599a09f678ffa636eef8edc83467572"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "清夜",
        "preface": "",
        "paragraphs": [
            "万籁还无声，灯光耿清夜。",
            "跏趺据绳床，梦回蝴蝶化。",
            "缘气亦何有，本心浄无尘。",
            "蚤夜去求道，八荒因问津。",
            "归来谢行李，众妙不远身。",
            "谁与商略此，玉麈炷炉芬。"
        ],
        "notes": "",
        "id": "a0aa0d84bbde8b6e5ac7da9c332e2c9e"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "梦中所作",
        "preface": "",
        "paragraphs": [
            "秋风插羽翰，楼观天上行。",
            "朝霞带空洞，海日注疏櫺。",
            "一一琪树遶，粲粲芝草荣。",
            "中有一道士，静啸无俗情。",
            "顾我有灵气，授我以长生。",
            "咄嗟一世间，扰扰何所营。"
        ],
        "notes": "",
        "id": "263d6906090b1415aff4fa9ec390ebaa"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "绍圣二年秋七月乙未夜梦游一胜处非平生所经行见一道士延余坐饮以醇酒酒酣道旧故恍然不知所以因而赋诗既觉漫不复记忆戏作五言以补之",
        "preface": "",
        "paragraphs": [
            "鸡鸣深林里，犬吠幽径中。",
            "不知谁子宅，乃是僊人宫。",
            "竹柏荫清浅，楼观上虚空。",
            "芝草隠翳鬰，璇树翠青葱。",
            "升堂见僊伯，欢然燕笑同。",
            "侍立十余辈，玉女桃李容。",
            "告我存三一，使我寿无穷。",
            "吁嗟人间世，局促何所通。",
            "愿言归白水，更议登阆风。"
        ],
        "notes": "",
        "id": "c9569333d24ea5d69fd9adb06f75ef85"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "答友",
        "preface": "",
        "paragraphs": [
            "一昨城北遨，得兴起我病。",
            "梅岭识霜林，枫江认烟艇。",
            "深行忆畴昔，冥搜吝俄顷。",
            "西瞩列仙家，东睇老禅径。",
            "不闻迁鶑声，但见行雁影。",
            "再读贻我篇，思与云路永。"
        ],
        "notes": "",
        "id": "0d71f51a68461043c02cf03ff674a9b4"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "述古  其一",
        "preface": "",
        "paragraphs": [
            "蠹蝝仆柱梁，蟁蝱走牛羊。",
            "风过河水损，鸟噪木叶伤。",
            "祸福有眹兆，物理乃其常。",
            "圣人睹未然，休气未渠央。",
            "后代监不远，其在汉与唐。"
        ],
        "notes": "",
        "id": "4130b31068afa136cc1db33e73c0c877"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "述古  其二",
        "preface": "",
        "paragraphs": [
            "六龙安可顿，四节一何速。",
            "秋气下霜露，春事著草木。",
            "天道有迭代，世故足翻覆。",
            "塞翁丧良马，宋氓得白犊。",
            "由来非今朝，未必不为福。"
        ],
        "notes": "",
        "id": "ca3496e2a9615201341f3c31d5a8acd4"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "述古  其三",
        "preface": "",
        "paragraphs": [
            "木秀风必摧，岸堆流必湍。",
            "人生裨海内，出处甚独难。",
            "尼父称大圣，车辙不得安。",
            "落落抱正直，鼎鼎见疑患。",
            "颜前苟无腼，身后亦不刊。"
        ],
        "notes": "",
        "id": "e943d2ddad0582023ae4d821a89788ed"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "送潘端州出殡以风甚渡江中流而不济有作",
        "preface": "",
        "paragraphs": [
            "戒徒事晨征，肃舲逗江浒。",
            "屯云蔽寒岑，冲飙卷秋浦。",
            "波惊飞橹妨，景短执引阻。",
            "垂堂戒曩哲，矧乃将恐惧。",
            "长年告我还，风力方轩举。",
            "恍疑柳车张，犹认鹭缞聚。",
            "蹙浪鬰飞翻，涌烟迷处所。",
            "江水日夜流，何由赏心晤。"
        ],
        "notes": "",
        "id": "b9c276dd8a4539b6f1692956697e8711"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "寒泉",
        "preface": "",
        "paragraphs": [
            "山下出寒泉，千载神所秘。",
            "故老空传名，四面但芜秽。",
            "观音欻见梦，咄嗟辨亭砌。",
            "道人顷杖锡，示现祖师意。",
            "汲引贯四时，香美可一切。",
            "遂令云水僧，悉饮解脱味。",
            "病夫方中来，酌彼荡尘滓。",
            "属诗长松根，北风助奇思。"
        ],
        "notes": "",
        "id": "51c200ce6b11c2057275006548d29695"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "和答陈明信兼简王立之",
        "preface": "",
        "paragraphs": [
            "我如东南云，风吹西北度。",
            "时不与人谋，飘转无定处。",
            "如何红尘中，欻此君子遇。",
            "高标鸢戾天，能事豹隠雾。",
            "暴谑中酒前，了不与物迕。",
            "吾尝期若人，胸次贮风露。",
            "向来赏我诗，但坐日云暮。",
            "识君已恨晚，见君又不屡。",
            "今晨眼忽开，贻我河梁句。",
            "正声久不嗣，斯文谐韶濩。",
            "吹嘘君过矣，岂不爱我故。",
            "城南逸少孙，软语可与晤。",
            "闭门谢俗子，著书无窘步。",
            "小园花气深，客醉不得去。",
            "寻盟出无舆，风沙莽回互。"
        ],
        "notes": "",
        "id": "27629892ea36ee8d309c0d52bdadc65c"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "题章江院",
        "preface": "",
        "paragraphs": [
            "扶藜下城头，步屧踏禅窟。",
            "微径鬰葱菁，宝殿高突兀。",
            "层晖注中塘，凝尘满丈室。",
            "惜哉古道场，回首思萧瑟。"
        ],
        "notes": "",
        "id": "29cdffe15c6a4a5d8d0165bdca447aaf"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "即事",
        "preface": "",
        "paragraphs": [
            "今日惨不乐，念此岁云徂。",
            "侧聆丝竹音，令我忧思舒。",
            "壶觞幸未空，斟酌相与娱。",
            "始玩百草花，今复万木枯。",
            "且为一笑地，千古共丘墟。"
        ],
        "notes": "",
        "id": "0678e6c94779e833fcdb0114179e74d2"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "登瀛阁",
        "preface": "",
        "paragraphs": [
            "楚东之国饶为大，程氏之子吾所爱。",
            "读书尚友有能事，夙昔一见即倾盖。",
            "平生诛茅崒萧爽，十顷青铜就空旷。",
            "朱甍碧瓦俯清流，菱叶荷花映荡漾。",
            "春风一吹百花妍，载酒处处开绣筵。",
            "千株竹柏上参天，白日萧梢朱夏寒。",
            "客来枕簟曲肱眠，丈人颇有前贤风。",
            "藏书万卷插架同，芝兰玉树阶庭内。",
            "道山延阁顾盼中，薄寒中人木叶下。",
            "久客将归秣高马，送君南浦泪盈把。",
            "临岐执手求我歌，老矣奈此登瀛何。",
            "呜呼何时履声上君阁，尚能为公赋濠乐。"
        ],
        "notes": "",
        "id": "b0b58dab9a4a82ba0e3d534bcaceaaf1"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "北寺小阁戏作呈广心诸公",
        "preface": "",
        "paragraphs": [
            "帝青一色女墙头，况复龙山影里游。",
            "草阁柴扉依佛界，白沙翠竹使人愁。",
            "可惜可怜空掷度，罗袜凌波渺何处。",
            "会须桃叶倚春风，判却扁舟入烟雾。"
        ],
        "notes": "",
        "id": "253c882af3255cfd50703447cefc4c20"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "七峰阁作呈广心从老",
        "preface": "",
        "paragraphs": [
            "七峰层叠割人境，宝阁排空春昼静。",
            "朱甍碧瓦势欲飞，琼树瑶林烂相映。",
            "谪僊对此佳兴发，人物山川两清绝。",
            "维摩方丈夜阒寥，老人宴坐无言说。"
        ],
        "notes": "",
        "id": "f4b3237ad5ff06138f99c654b04c7a08"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "又示海会老子",
        "preface": "",
        "paragraphs": [
            "七峰玉立相排荡，宝阁翚飞云雨上。",
            "雪余璀璨映寒空，雨霁参差入晴望。",
            "阁中禅老更壁立，下视群山丈人行。",
            "蛟龙头角碧潭寒，江南赤地空惆怅。"
        ],
        "notes": "",
        "id": "232a09259b67dd9b6377303287044c1e"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "同鸿父游南寺",
        "preface": "",
        "paragraphs": [
            "薄寒中人晖景晚，江头兰若同游衍。",
            "蛛丝垂户像设深，蜃气成楼钟韵远。",
            "机发于踵宝藏俱，神物护持胜事殊。",
            "更向僧房捉麈尾，令人欻忆聘君湖。"
        ],
        "notes": "",
        "id": "e7cfb95cb253b51107e97b03cbf40ec2"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "同诸人西寺避暑",
        "preface": "",
        "paragraphs": [
            "连廊四注塔中起，五月殿阴作商气。",
            "竹床午枕耐睡魔，宝铎天风吹佛事。",
            "小冠捧腹遶檀栾，坐隠应迷日下山。",
            "骑马归来还执热，蚊雷虺虺满人间。"
        ],
        "notes": "",
        "id": "da631f99a3af8019b4c317d35f51fb58"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "同徐师川登秋屏阁观雪",
        "preface": "",
        "paragraphs": [
            "积雪未亏日还没，云气黯惨愁不释。",
            "徐郎揖我上櫺轩，眼界物物有正色。",
            "万株琼树为谁妍，千亩瑶草底空掷。",
            "可怜雨打或飘零，不分风吹玉攒积。",
            "向来已拨宜城醅，末至何妨杜陵客。",
            "鄙夫中圣殊未醒，向人江山恍如昔。",
            "台边好在龙沙黄，台前俄失鸾冈碧。",
            "只今雪思未渠央，准拟作花大如席。",
            "大江之南喜气多，旧瘴悬知扫无迹。"
        ],
        "notes": "",
        "id": "484826cae0da9c5bba28d7a8e35e103f"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "奉陪李安上主簿游秋屏阁",
        "preface": "",
        "paragraphs": [
            "春风忽然满天地，篮舆便作城北行。",
            "招提古台极洒落，况迺万物皆欣荣。",
            "梅花万点真可惜，柳条弄色如含情。",
            "初筵便饱李侯德，挥犀河汉倒空碧。",
            "连山向晚更妩媚，落日澄江青黛色。",
            "嫦娥冰镜挂天阙，共照清罇情屡极。",
            "诸公推毂钟王间，醉墨淋漓满僧壁。",
            "归与不知所如往，但觉清风生两腋。"
        ],
        "notes": "",
        "id": "18ce200547882e6c35d6d41036b59883"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "南渡邹大舟中作",
        "preface": "",
        "paragraphs": [
            "谷鹿洲前秋风起，渌波亭下小舟里。",
            "邹子揖我狮子尾，谈天舌本倾我耳。",
            "散发船篷玩秋水，茗碗荡胸无泥滓。",
            "牛羊下山催客子，挂席明朝即千里。"
        ],
        "notes": "",
        "id": "3fe744589a4b2be0ecc093479697d110"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "幽寻",
        "preface": "",
        "paragraphs": [
            "华鲸唤起曲肱梦，竹蹊幽寻小雨干。",
            "风吹龙沙江流断，日下乌塔松阴寒。",
            "冰雪照人徐孺子，手捉玉麈对西山。",
            "安得洪崖八琼药，令我飞出六合间。"
        ],
        "notes": "",
        "id": "6d066f7cf92b83879e5cedefe0e93453"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "寄题胡公祠堂",
        "preface": "",
        "paragraphs": [
            "胡公祠堂旧闻处，鲁公岭下草树深。",
            "堂后寿宫閟日月，堂前荒草横古今。",
            "收拾胸中书万卷，邂逅眼底梧十寻。",
            "我思古人不可见，于公可见古人心。"
        ],
        "notes": "",
        "id": "9c1d724c8f2c3ec3cc5cf95510ad77aa"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "樊上丈人歌",
        "preface": "",
        "paragraphs": [
            "广文诸生如乱麻，十有八九或起家。",
            "幅巾藜杖最困者，樊上丈人须鬓华。",
            "丈人闻道羲皇上，屈原庄周丈人行。",
            "声名籍甚徒为耳，四海八荒莽跌宕。",
            "扁舟布帆下赤壁，扬澜左蠡随所历。",
            "颠风狂雨向昏黑，怒涛掀天奇兀硉，馋蛟駮兽纷腾突。",
            "一苇无处所，数口仅生活。",
            "行路难如此，一一为我说。",
            "匡山野老坎𡒄人，读书空山三十春。",
            "下泽款段何逡巡，丈夫穷达付造物，委琐龌龊不足论。",
            "臭味略相似，邂逅即情亲。",
            "江头一樽前，执手鼻酸辛。",
            "秋风吹君唾珠玉，发函伸纸三过读，惜哉意气何刺促。",
            "丈人行李何当来，得意江山醉金罍，富贵峥嵘亦悠哉。",
            "君不见博陵马周新丰客，时无贞观老死无人识。"
        ],
        "notes": "",
        "id": "7c795b435a9afb1e597bf0dd50d0a5c1"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "读吴天章诗集歌",
        "preface": "",
        "paragraphs": [
            "豫章丈人天章公，夙昔待诏蘂珠宫。",
            "谪来黄陂对秋水，归来白社今春风。",
            "晚窗许我数相见，高文似我开生面。",
            "故知沈谢少未工，不觉曹刘名独擅。",
            "丈人意气薄云霓，细故蒂芥不足疑。",
            "只今陛下调玉烛，异时事业他人稀。"
        ],
        "notes": "",
        "id": "5f642c5b552aae5f555d7d91b87544b5"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "蓬莱仙人歌",
        "preface": "",
        "paragraphs": [
            "吾闻三山在海底，贝阙珠宫照天地。",
            "谁其尸之玉炼颜，耕耘五德长不死。",
            "我欲遐登不惮遥，隔以弱水三万里。",
            "向来名字落人间，传道蓬莱第一仙。",
            "吐凤雕龙乃余事，惊蛇走兔不作难。",
            "浪凭徐福通消息，宝唾傥与春风还。"
        ],
        "notes": "",
        "id": "0874eb1f0f165db1c4e27bed6caf20a1"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "相从歌呈次元子真师川",
        "preface": "",
        "paragraphs": [
            "鬰鬰窈窈城北方，祇园神界遥相望。",
            "春晖澹荡诗思长，愁丝挽春百尺强。",
            "薰人著处风花香，亦有相从天上郎。",
            "森然玉树临青阳，蒹葭无乃倚苍苍。",
            "且置是事敷僧床，剧谈一坐故难忘。",
            "却来倚杖北天王，壁间诗翁五字章。",
            "句法端在人则亡，人生遇值不合常。",
            "反路日入下牛羊，愿君连骑未渠央。"
        ],
        "notes": "",
        "id": "2b72c5cd2b54c5a35b52366a0a2fa4b5"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "戏作公子歌送宣明府",
        "preface": "",
        "paragraphs": [
            "人间天上张公子，宰邑弹琴艺桃李。",
            "门前五柳卧桁杨，刃无全牛有如此。",
            "三年墨绶何必迟，万里青云从此始。",
            "壁阴多暇清昼同，生尘罗袜醉春风。",
            "东飞伯劳西飞燕，南飞乌鹊北飞鸿。",
            "红粧倚檝君青骢，但愿主人黑头公。"
        ],
        "notes": "",
        "id": "57a1861f5ddbea12e00bdc28b8d464e5"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "醉中作桐乡歌别王明府",
        "preface": "",
        "paragraphs": [
            "故城叠𪩘临高台，古木到天猿鸟哀。",
            "桐乡官寺山水里，泉声常疑骤雨来。",
            "吾祖政成朱邑后，文采风流今未朽。",
            "王郎游刃无全牛，籍甚能名传众口。",
            "弦歌之声得故人，车殆马烦开芳罇。",
            "明朝更指南斗去，相思目断江湖春。"
        ],
        "notes": "",
        "id": "fc63af3aa3d5960a0a913830e3ade205"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "小麦青青歌",
        "preface": "",
        "paragraphs": [
            "小麦青青大麦枯，新妇城边守茅蒲。",
            "不妨执热饷妇姑，奄观铚艾相喧呼。",
            "黄云好在玄云起，雨如车轮未渠已。",
            "绣衣使者问麦秋，今年麦秋又如此。"
        ],
        "notes": "",
        "id": "ad65837595e683a2f52e0be9fc082ef2"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "潘氏园引",
        "preface": "",
        "paragraphs": [
            "君不见豫章城南门，中有潘氏之名园。",
            "台基迺是孺子旧，地势直与东湖连。",
            "百常之观上造天，曲琼四面珠箔悬。",
            "春拍绿波南浦外，朝𬯀爽气西山巅。",
            "方塘曲径洞天远，万草千花未曾见。",
            "春风向暖一披拂，薄人花气江城徧。",
            "潘郎吟诗春风里，拄杖穿花还复倚。",
            "大名今代庞德公，采药鹿门终不起。",
            "潘郎事亲爱客同，平生百味罇不空。",
            "我来休驾啸竹风，主人闭门语雍容。",
            "掉头长歌子潘子，愿言三径相终始。",
            "或云丈夫不如此，但恐亦复不免耳。"
        ],
        "notes": "",
        "id": "774456f164ca0cb2e606bd74c7952416"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "答李广心见赠",
        "preface": "",
        "paragraphs": [
            "龙山四面何蜿蜒，下有黄云二顷田。",
            "朝来爽气入吟思，外家吾叔真才贤。",
            "十年不见令人瘦，一日相逢开口笑。",
            "已呼小吏办酒樽，更遣官奴歌水调。",
            "烧镫软语为情亲，竹叶榴花俱可人。",
            "客无庸归此道意，一曲骊驹何足云。",
            "银钩玉唾粲侧理，笔端逍遥有能事。",
            "鼎来富贵更妙年，枳棘栖鸾聊复尔。"
        ],
        "notes": "",
        "id": "66d90fd5729ed26b1bbb65b7a2d93352"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "和答师川",
        "preface": "",
        "paragraphs": [
            "假道群舒渡江水，解衣盘礴聊复尔。",
            "三月已破未云迈，政为故人今在此。",
            "故人佳句数能来，招我清罇想未开。",
            "病夫潦倒非多才，如渑之酒胡为哉。"
        ],
        "notes": "",
        "id": "c48d969072441452be19e62c20df9569"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "和郭子骏见寄",
        "preface": "",
        "paragraphs": [
            "西山南浦鬰相望，中有万里之长江。",
            "篮舆何许访有道，江亭垂柳复垂杨。",
            "道家诸天屹高阁，井冽寒泉亦不恶。",
            "胡携苍璧澡雪我，为我托乘上寥廓。",
            "晚吟萧寺揽层轩，龙蛇参天清昼寒。",
            "炎官火伞吁可畏，清风枕簟不知还。",
            "归来惠我唾珠玉，明窗棐几颇三复。",
            "小人尘埃故无奇，拜命一辱聊报之。"
        ],
        "notes": "",
        "id": "ce838d560d5a45b32d4a50600bb574d8"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "和驹父大雨雹",
        "preface": "",
        "paragraphs": [
            "绍圣二年端月尾，南州雨雹如雁子。",
            "今朝霹雳清泠里，杂然而下势未已。",
            "狡狯变化何壮哉，欬唾珠玉天际来。",
            "销毁金石不足道，梢杀林莽今可哀。",
            "圣人在上调玉烛，纵有此物宁为灾。",
            "邂逅丰年亦如此，长老相传又堪记。",
            "吾今一饱良不易，摩挲枵腹聊自慰。"
        ],
        "notes": "",
        "id": "3b0b299e0c46539248e6e7f2d2a3c954"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "春雨戏赵立之",
        "preface": "",
        "paragraphs": [
            "花枝欲动濡须坞，无頼春风吹小雨。",
            "如随蝴蝶梦中翻，愁向垂杨堤上度。",
            "闻道君家种逸香，婆娑紫艳占年芳。",
            "何当丽日浓花气，乱插佳人翡翠梁。"
        ],
        "notes": "",
        "id": "95bbd855c2551d2e570c50cb7db950c9"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "戏汪汲",
        "preface": "",
        "paragraphs": [
            "汪童躯小胆良大，读书气欲吞渤澥。",
            "银钩玉唾不作难，已向笔端风雨快。",
            "昔过重湖喙欲鸣，还来南浦羽犹铩。",
            "坐窗软语戒寒秋，阴壑收声虚万籁。",
            "可怜脱身疟疠余，槁项黄馘一何惫。",
            "石脆山中足条草，谁能折来已君疥。"
        ],
        "notes": "",
        "id": "35091f048d60910dcad768a23fe30995"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "燕子虚赠李清墨乞予诗试墨作七言谢之",
        "preface": "",
        "paragraphs": [
            "黟川诸李今寂寞，潞州残圭大不恶。",
            "燕侯固穷亦好事，探囊持赠意不薄。",
            "眼明见此陈家玄，径呼毛颖作七言。",
            "故知身外俱长物，子墨客卿聊忘年。"
        ],
        "notes": "",
        "id": "9f8ddb65c7a73eba31fa932f07d875fe"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "岁莫",
        "preface": "",
        "paragraphs": [
            "岁云莫矣百草枯，楚天欲雪云模糊。",
            "后山入夜风转急，薄寒中人灯更孤。",
            "寂寞三更勘文字，销沈万籁一跏趺。",
            "白发潜生忽不觉，自笑愚夫如许愚。"
        ],
        "notes": "",
        "id": "3f64346ec0a263f55ae8548430b7c8e8"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "记梦",
        "preface": "",
        "paragraphs": [
            "畴昔之梦非想因，倏欻游遨出无垠。",
            "旁日挟月超昆仑，虚无上下列宿分。",
            "绛气鬰霭玄都门，万灵呵护静不喧。",
            "中有蘂珠玉宸君，再拜问道受七言。",
            "故知要妙可不烦，离宫阁道多往还。",
            "众真差池玉炼颜，云衣霞裙绛纛幡。",
            "顾我如旧笑轩轩，问我不归何由缘。"
        ],
        "notes": "",
        "id": "f61aba4cb0bd4e79591d349fea42ea13"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "得戎州书",
        "preface": "",
        "paragraphs": [
            "万窍怒号天籁作，灯照无眠夜寂寞。",
            "发函伸纸数行空，永怀渭阳涕横落。",
            "书奉万里马胡蛮，人在四禅怖魔阁。",
            "荔枝滩头栏楯深，千峰剑攒上寥廓。",
            "松根更有道人俱，想见庞眉无住著。",
            "未应老懒废书眠，许我新诗大不恶。",
            "何日金鸡放赦回，拭泪论文恍如昨。"
        ],
        "notes": "",
        "id": "d6df8a2e3e68856988faa0abbdeabc4f"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "感兴",
        "preface": "",
        "paragraphs": [
            "十顷琉瓈下赤日，旦日飙台排云出。",
            "金宫银阙远杳冥，琼树瑶林近蒙密。",
            "右拍洪崖左浮丘，况复绮疏可淹留。",
            "未能作意驾僊骥，会须得兴泛虚舟。"
        ],
        "notes": "",
        "id": "c4ca334c4410117090ff9291ca87cb21"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "杜十归自海堧别业说夜行一段事令予与徐十长短调书之",
        "preface": "",
        "paragraphs": [
            "建宁禅界清如水，杜陵独夜荒村绕。",
            "刹幡寂寂走前溪，素沙白水相荡照。",
            "只今欲渡叫渔舠，但闻春丛野狐嘷。",
            "野狐鸣呼不足道，行路难行豺虎骄。",
            "邂逅舟横却无檝，向来藜杖撑白月。",
            "可羡渊鱼两两游，随意溪毛短短出。",
            "呜呼此时胜事故不恶，杜陵归来为予说。"
        ],
        "notes": "",
        "id": "c5d5d790a2188791495c2b4e17e26524"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "写韵亭",
        "preface": "",
        "paragraphs": [
            "紫极宫下春江横，紫极宫中百尺亭。",
            "水入方洲界玉局，云映连山罗翠屏。",
            "小楷四声余翰墨，主人一粒尽仙灵。",
            "文箫采鸾不复返，至今神界花冥冥。"
        ],
        "notes": "",
        "id": "824ffceec80e08bda7add45757da3366"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "李夫人偃竹歌",
        "preface": "",
        "paragraphs": [
            "袖中欻忽生丝竹，眼底鲜飚起寒绿。",
            "把笔谁能写此真，偃蹇一枝生气足。",
            "夫人故有林下风，岁寒落落此君同。",
            "映窗得意偶挥洒，写出筼筜谷里千秋之卧龙。",
            "夜来风雨吹倒屋，但恐踊跃变化入水渺无踪。"
        ],
        "notes": "",
        "id": "44c2809b0eeac4529073ddfe63e1c344"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "大母生日",
        "preface": "",
        "paragraphs": [
            "九日明朝是，初筵此地张。",
            "杯添竹叶酒，缾贮桂枝香。",
            "晚吹阶除浄，高云户牖凉。",
            "彩衣称寿处，欢乐未渠央。"
        ],
        "notes": "",
        "id": "6e6416089f357e173e6167b526934655"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "示鸿父",
        "preface": "",
        "paragraphs": [
            "隠几岁遒尽，钩帘夜未分。",
            "北风虚地籁，南斗粲天文。",
            "愁破倾春酿，心清炷夕薰。",
            "更怜小陆在，无故莫离群。"
        ],
        "notes": "",
        "id": "7d498932f42060a968a16b73f5e6a503"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "和答驹父见寄二首  其一",
        "preface": "",
        "paragraphs": [
            "匡说诗今见，开函一解颜。",
            "平安问五柳，意气到三山。",
            "种秫不妨醉，鸣琴定复闲。",
            "岁寒傥客授，早买钓舟还。"
        ],
        "notes": "",
        "id": "fcd04dac2df28477c21730f663b9b4f2"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "和答驹父见寄二首  其二",
        "preface": "",
        "paragraphs": [
            "校官丰暇豫，陋巷小经过。",
            "竹落护松菊，疏村上薜萝。",
            "江山入眼界，日月自头陀。",
            "忽忆陶彭泽，新诗不废哦。"
        ],
        "notes": "",
        "id": "c235d0fccc183f95b2040ddb2fcc3377"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "代简答师川",
        "preface": "",
        "paragraphs": [
            "不觉日还至，方惊岁已残。",
            "吾徒知寂寞，尺素问平安。",
            "颠眴复如此，诗成讵可观。",
            "寻常邈胡越，祇觉怕风寒。"
        ],
        "notes": "",
        "id": "1b3982a751de031f48468079f3d578eb"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "题大梵院小轩",
        "preface": "",
        "paragraphs": [
            "小轩含法界，万物眼中齐。",
            "江拥龙沙起，天笼鹤岭低。",
            "地偏人益少，林迥鸟能啼。",
            "败叶随风尽，登临思却迷。"
        ],
        "notes": "",
        "id": "c64173673cbe3639d38b8af10ad7f329"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "次韵元乐登南楼",
        "preface": "",
        "paragraphs": [
            "诗翁骑马去，城观对清氛。",
            "胜地依依在，真人往往闻。",
            "天高梅岭见，水落蓼洲分。",
            "知有荷鉏者，只今麋鹿群。"
        ],
        "notes": "",
        "id": "63104a7699bd0b7f20be8849a77b48a8"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "宿范氏水阁",
        "preface": "",
        "paragraphs": [
            "枕水凿疏櫺，云扉夜不扃。",
            "滩声连地籁，林影乱天星。",
            "人浄鱼频跃，秋高露欲零。",
            "何妨呼我友，乘月与扬舲。"
        ],
        "notes": "",
        "id": "aeaecbe41d904c362685b7c98f0dfc9e"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "报国寺藏经院小阁同师川驹父作二首  其一",
        "preface": "",
        "paragraphs": [
            "吾庐通古寺，宝藏此禅房。",
            "薜荔封寒井，檀栾度短墙。",
            "蝉声秋寂寂，山气夜苍苍。",
            "却怪沙边雁，归飞有底忙。"
        ],
        "notes": "",
        "id": "7a3898bca8ecaa0fbab591cd376fe7a5"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "报国寺藏经院小阁同师川驹父作二首  其二",
        "preface": "",
        "paragraphs": [
            "徙倚只阿阁，周遭见此邦。",
            "莫鸦翻古木，候雁造秋江。",
            "风日双蓬鬓，乾坤一琐窗。",
            "真成近僧住，若个寸心降。"
        ],
        "notes": "",
        "id": "b9f55b9759c0f93a3528a0f62461a4f6"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "上巳南池作",
        "preface": "",
        "paragraphs": [
            "坞中元巳日，小雨浥芳菲。",
            "祓禊岁时共，招寻吾土非。",
            "竹光迷野径，花气袭人衣。",
            "頼有盈川遇，还同池上归。"
        ],
        "notes": "",
        "id": "800da64c0a683f06e36b19e737f84843"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "立秋日诸公过敝庐得秋字",
        "preface": "",
        "paragraphs": [
            "是月季朱夏，今辰立素秋。",
            "风生庭柏浄，雨过井梧幽。",
            "南想高鸿度，西看大火流。",
            "数能文字集，如许岁时遒。"
        ],
        "notes": "",
        "id": "dafb56edeb654327fe1fc7bf5b1f6022"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "大梵寺前对月",
        "preface": "",
        "paragraphs": [
            "仙桂月团团，支提独夜寒。",
            "星稀更云敛，露下觉衣单。",
            "须信天宫迥，谁言世界宽。",
            "三生旧游衍，一见一盘桓。"
        ],
        "notes": "",
        "id": "f538a5d325e3a8f489bea62ec7528744"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "八月十六夜对月",
        "preface": "",
        "paragraphs": [
            "中秋云物惨，既望月华鲜。",
            "欻照三千界，应勤八万僊。",
            "种榆稀近应，飞镜俨高悬。",
            "多病妨杯杓，清愁似去年。"
        ],
        "notes": "",
        "id": "066d552682afe3d9ed85c70d3c688ff6"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "次韵徐使君观刈禾宴集二首  其一",
        "preface": "",
        "paragraphs": [
            "闻道秋成好，家家足釜钟。",
            "玉山禾已刈，石臼粟还舂。",
            "问俗宁同乐，行厨得屡供。",
            "使君楼百尺，未许对元龙。"
        ],
        "notes": "",
        "id": "7c8cf7b233ea1c0b163469376507224e"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "次韵徐使君观刈禾宴集二首  其二",
        "preface": "",
        "paragraphs": [
            "丰年观五马，乐饮耐千钟。",
            "稻割黄云尽，粱添白露舂。",
            "藜羹不但糁，玉馔有余供。",
            "堪笑他方旱，纷纷拜土龙。"
        ],
        "notes": "",
        "id": "840d399b32ddb47b8257999a2d893414"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "早发新吴",
        "preface": "",
        "paragraphs": [
            "行路柳枝弱，池塘草色齐。",
            "石萝人共远，洲蘂意兼迷。",
            "宿雾笼城郭，春飔入鼓鼙。",
            "黄鹂花叶底，何事向人啼。"
        ],
        "notes": "",
        "id": "5cc6f9dc22ac3fbb5d5f3cac2c0ca63d"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "将晓",
        "preface": "",
        "paragraphs": [
            "虚斋愁梦断，寂寞夜将阑。",
            "树与高风乱，窗余白月寒。",
            "岁华还向晚，世事只长叹。",
            "千古功名外，致身良独难。"
        ],
        "notes": "",
        "id": "fddeac341664ab74a64b99757d85bb55"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "送谭生",
        "preface": "",
        "paragraphs": [
            "谭子家何处，传闻在海东。",
            "得朋方款款，取别太匆匆。",
            "晓缆廉纤雨，春帆料峭风。",
            "明年曲江上，应许故人同。"
        ],
        "notes": "",
        "id": "4265648d9cde1e2ed0784af1b8975b40"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "卧疾",
        "preface": "",
        "paragraphs": [
            "卧疾滕王阁，扶藜汉将城。",
            "九秋天共老，独夜月长明。",
            "遣兴诗还赋，禁愁酒细倾。",
            "如闻斗上柄，未见晏眠兵。"
        ],
        "notes": "",
        "id": "35e18e3cc50cd12e175f88b9074a1e22"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "漫游二首  其一",
        "preface": "",
        "paragraphs": [
            "缭绕荒蹊密，枝撑古屋横。",
            "云飞宾雁急，水泛浴凫轻。",
            "地迥无人迹，山空伐木声。",
            "庞公禅窟内，拄杖日闲行。"
        ],
        "notes": "",
        "id": "2cdfe5ff3790030217313b65d752e1af"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "漫游二首  其二",
        "preface": "",
        "paragraphs": [
            "欲界浩无穷，天王部落雄。",
            "谁知贝叶地，即是水精宫。",
            "乌塔秋声里，鸾冈晚照中。",
            "先贤多妙句，栏楯入西风。"
        ],
        "notes": "",
        "id": "8a29fb748f161e2380ff503789edbcbe"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "挽杜议郎二首  其一",
        "preface": "",
        "paragraphs": [
            "家世唐公子，风流汉议郎。",
            "左轓空老大，南纪竟凄凉。",
            "畴昔数相见，音容耿未忘。",
            "如何欻窀穸，浩叹使神伤。"
        ],
        "notes": "",
        "id": "28930bec2a5ee97c6561cae3c70aafd2"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "挽杜议郎二首  其二",
        "preface": "",
        "paragraphs": [
            "酝藉乡评旧，循良士论俱。",
            "中年摧白玉，改岁陨明珠。",
            "夜雨荒村寺，秋风古路隅。",
            "诸郎皆有道，谁复奠生刍。"
        ],
        "notes": "",
        "id": "29b8932f44dfd249b2beb9421625ae44"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "挽范夫人",
        "preface": "",
        "paragraphs": [
            "淮海令名存，夫人德行尊。",
            "持经佛事重，教子义方敦。",
            "欻断北堂梦，难招西土魂。",
            "定知余庆在，可但大于门。"
        ],
        "notes": "",
        "id": "303c86190647f92ed15aa574b56d7306"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "挽仁和君胡夫人二首  其一",
        "preface": "",
        "paragraphs": [
            "共惟南郡族，来配谪仙家。",
            "锡土縻天宠，翻经雨佛花。",
            "光华他日喜，牢落暮年嗟。",
            "余庆知难泯，庭兰已茁芽。"
        ],
        "notes": "",
        "id": "b20ea2f0b6e6fe6727d61ed62c87ba98"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "挽仁和君胡夫人二首  其二",
        "preface": "",
        "paragraphs": [
            "王父依诸舅，夫人实外家。",
            "往时拜颜色，仰德重咨嗟。",
            "世事如流水，仙游只暮霞。",
            "可堪衰绋涕，风雨白杨斜。"
        ],
        "notes": "",
        "id": "93abe5c8cf51b6963c023084c17954a6"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "偶咏",
        "preface": "",
        "paragraphs": [
            "汴水日夜去，我心亦东流。",
            "如何向炎热，尚复此淹留。",
            "京尘空扰扰，吾道本悠悠。",
            "頼得西江舸，今年下鄂州。"
        ],
        "notes": "",
        "id": "a956a0b437199471b9d9890efb16b4e1"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "偶成",
        "preface": "",
        "paragraphs": [
            "摆落红尘想，追随汗漫游。",
            "乾坤青琐闼，云雾曲琼钩。",
            "月照酒罇夜，风生诗句秋。",
            "神僊有汲引，随意上昆丘。"
        ],
        "notes": "",
        "id": "25369b1344605b76aa2d5a18906e391e"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "独步怀元中",
        "preface": "",
        "paragraphs": [
            "浄尽西山日，深行城北村。",
            "琅珰鸣佛屋，薜荔上僧垣。",
            "时雨慰枵腹，夕风清病魂。",
            "所思渺江水，谁与共忘言。"
        ],
        "notes": "",
        "id": "7aa2d27cb4c2ca8edc3df5141f5b67fc"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "景德寺斋罢游吴氏园",
        "preface": "",
        "paragraphs": [
            "顾辟疆园北郭边，伊蒲放箸得盘桓。",
            "老松拔地三千尺，修竹参天一万竿。",
            "官寺余基秋草乱，书堂新构暮云寒。",
            "南唐台榭无人识，依旧江声走急滩。"
        ],
        "notes": "",
        "id": "8643731cd0f0a4219302a6bcdac0b310"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "奉同师川游大梵院小轩即事",
        "preface": "",
        "paragraphs": [
            "底处扶藜恣意行，僧家栏楯上冥冥。",
            "市声不废西山白，春色先从南浦青。",
            "晚觉惠风生草径，坐看迟日上柴扃。",
            "明朝眼界即渐好，更向韦公湖上亭。"
        ],
        "notes": "",
        "id": "7214f61a828b9b5b6c79173a643bc7ef"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "晚登大梵院小阁",
        "preface": "",
        "paragraphs": [
            "倚空栏楯一禅关，衲子幽人得往还。",
            "樵径盘纡秋草里，僧堂结构野云间。",
            "旧穿虎落婵娟浄，晚泊龙沙舴艋闲。",
            "如许澄江写寒鉴，明朝乘兴上西山。"
        ],
        "notes": "",
        "id": "ba205219904f720ca1164acf68ac15be"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "次韵程正辅春日催诸公行乐之什  其一",
        "preface": "",
        "paragraphs": [
            "弭节江城何许时，兰芽桃萼正芳菲。",
            "孰知南纪物华好，谁谓平生心赏违。",
            "帝子阁前春盎盎，征君湖上日晖晖。",
            "诸君行乐但取醉，车殆马烦何必归。"
        ],
        "notes": "",
        "id": "daa203ec62a3660c85bfe4a9e0769f9e"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "次韵程正辅春日催诸公行乐之什  其二",
        "preface": "",
        "paragraphs": [
            "桃李无言摘未稀，可怜郁郁复菲菲。",
            "湖边况是人皆去，花底由来我不违。",
            "飞盖追随春已晚，题诗准拟日争晖。",
            "古人秉烛岂不伟，莫待芳年寂寞归。"
        ],
        "notes": "",
        "id": "ce1f862a9e2fbc1a551d45592817a898"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "晚登秋屏阁作示杜氏兄弟",
        "preface": "",
        "paragraphs": [
            "病夫汤熨暂时停，漫向秋屏阁上行。",
            "白日忽随飞鸟去，青山断处落霞明。",
            "林间嘒嘒寒蝉急，江上悠悠烟艇横。",
            "富贵功名付公等，嗟予老矣负平生。"
        ],
        "notes": "",
        "id": "22ddb83a318725d2c52b995a382e4fcf"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "梦登滕王阁作",
        "preface": "",
        "paragraphs": [
            "朱帘翠幕无处所，抖擞凝尘户牖开。",
            "万里烟云浑在眼，九秋风露独登台。",
            "西江波浪连天去，北斗星辰抱栋回。",
            "独佩一瓢供胜事，恨无陶谢与俱来。"
        ],
        "notes": "",
        "id": "d3797a2e32f0647bc62439076e5f62a6"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "上巳日南池作",
        "preface": "",
        "paragraphs": [
            "蘂珠宫殿拥群僊，小槛钩帘入暝烟。",
            "在藻流鱼还泼刺，采苹游女亦婵娟。",
            "花明柳暗一溪水，日薄云浓三月天。",
            "欻忆戎州在何处，停杯放箸一潸然。"
        ],
        "notes": "",
        "id": "4357a665d50d29c512265c507ae4f38e"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "九日同驹父作",
        "preface": "",
        "paragraphs": [
            "已约龙沙看江浪，更从宝塔上晴空。",
            "萧萧雨堕兹游阻，靡靡秋残吾道穷。",
            "不见江州竹叶酒，空余彭泽菊花丛。",
            "去年此日尤萧瑟，两地相思目断中。"
        ],
        "notes": "",
        "id": "d65d453e55f47428d43bfd9abc75c20d"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "夜雨",
        "preface": "",
        "paragraphs": [
            "岁云秋矣转炎热，怪底白日云飞回。",
            "疾雷过耳不及掩，澍雨翻盆何自来。",
            "对面镫缸聊屏箑，关心药裹且停杯。",
            "更怜天上佳期近，颇觉人间令节催。"
        ],
        "notes": "",
        "id": "55c000b4918903d1db44852a803d0699"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "夜半对雪作",
        "preface": "",
        "paragraphs": [
            "积雪未消惊白夜，欻思小艇钓云沙。",
            "排檐故作纤纤笋，著树还开万万花。",
            "最觉素娥相映发，不应青女妒容华。",
            "麦如马尾年年在，枵腹鸣雷莫怨嗟。"
        ],
        "notes": "",
        "id": "4b66133a5841a8d3b81383cfa691a26a"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "喜雪",
        "preface": "",
        "paragraphs": [
            "已啭春风百鸟声，斩新飞雪满江城。",
            "漫天干雨纷纷暗，到地空花片片明。",
            "白玉九衢惊晓起，黄云千亩看秋成。",
            "更怜洗尽年年瘴，山鬼忧幽不敢行。"
        ],
        "notes": "",
        "id": "10edd2e636e2a0d4277467e953af08c1"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "送谢德夫",
        "preface": "",
        "paragraphs": [
            "泮宫儒先谢安石，平生笑傲东山游。",
            "朅来客授江湖晚，不废声延涧壑秋。",
            "青青子衿惜分索，馥馥芳袖萦离愁。",
            "丈夫富贵恐不免，富贵应须趁黑头。"
        ],
        "notes": "",
        "id": "5baa882b06c5e52bf214434a2440163e"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "送师川",
        "preface": "",
        "paragraphs": [
            "去年徐郎诗句新，今来徐郎思不群。",
            "帝子楼前阅秋浪，秦人洞口入朝云。",
            "忽思赤壁过吾弟，更向舒州迎细君。",
            "及此瓦盆春酒满，烧灯夜雨重论文。"
        ],
        "notes": "",
        "id": "2936f7d6010dc26343eed9acf6aaa9d6"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "代饯无为马使君口号",
        "preface": "",
        "paragraphs": [
            "伏波勋业风流远，皂盖朱轓尚小州。",
            "一曲阳关双别泪，百壶清酒两遨头。",
            "三年牢落应难借，五马踟蹰更少留。",
            "珍重促装归汉阙，胡床空复庾公楼。"
        ],
        "notes": "",
        "id": "1db5bece91713c15094259fc7df81321"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "别桃源山人",
        "preface": "",
        "paragraphs": [
            "句履圜冠不乏贤，桃源深处隠癯仙。",
            "风流未泯刘全一，意气端如员半千。",
            "秋浪龙沙陪软语，云山鹤岭访高眠。",
            "明朝歌竟乘流去，别后还能忆浩然。"
        ],
        "notes": "",
        "id": "93fad259de3f9d60fb3ddf291a96c14f"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "陪许令宴集不胜杯杓诗谢不敏兼美祝赵两红颜",
        "preface": "",
        "paragraphs": [
            "南郭招提逢许令，行厨潇洒办逡巡。",
            "蟠桃已结千年实，琼树元无一点尘。",
            "酒后颠狂不知夜，灯前笑语自生春。",
            "不胜杯杓空归去，肠断冰肌与绛唇。"
        ],
        "notes": "",
        "id": "bf770b4d798b2c87dcdece0a37739182"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "得黔州消息",
        "preface": "",
        "paragraphs": [
            "夜郎西上万里道，闻说解装四月时。",
            "摩围峰前何所作，谷鹿洲外不胜悲。",
            "岂有高明为鬼瞰，真成憔悴被人欺。",
            "陛下宽仁过文帝，归来前席亦何迟。"
        ],
        "notes": "",
        "id": "a7d2c1512fbbc95cfea1e85fff12eecf"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "次韵叙别和答",
        "preface": "",
        "paragraphs": [
            "顾曲周郎不姓庞，也寻马祖到禅窗。",
            "谈功不见令人瘦，句法重来受我降。",
            "今日茶香聊对榻，异时酒泛满盈缸。",
            "相期直到无心处，仿佛还须似帝江。"
        ],
        "notes": "",
        "id": "f57375026f2a874793346057355b7213"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "次韵答陈孚先见赠",
        "preface": "",
        "paragraphs": [
            "陈子陆沉丘壑底，乘槎几欲问明河。",
            "何人倾盖能如故，无事高轩许数过。",
            "吟畏舌端多楚调，醉怜耳热颇秦歌。",
            "顾予贫病难料理，政使禅斋学按摩。"
        ],
        "notes": "",
        "id": "fe3489a367b723f360dc6337aeeb1cc8"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "次韵徐十见招",
        "preface": "",
        "paragraphs": [
            "徐郎春晚意何如，相见萧然水竹居。",
            "近得柏梁七字句，俱来茧纸数行书。",
            "赏心不减远公社，到眼全胜正俗庐。",
            "首夏清和吾定往，勿令弹铗食无鱼。"
        ],
        "notes": "",
        "id": "a8fd76704ed1ac84bc2f8478f993b5a2"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "谢李洪州莅学",
        "preface": "",
        "paragraphs": [
            "海内声名四十年，豫章太守得才贤。",
            "鸣鸾哕哕采芹地，出日迟迟祭韭天。",
            "可但文翁能教化，须知常衮与周旋。",
            "却惭不及南州士，合使尘埃一榻悬。"
        ],
        "notes": "",
        "id": "ba15e5dbc8ac135605ef51e729f15bfc"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "大母诞日赋岩桂",
        "preface": "",
        "paragraphs": [
            "饱闻岩桂馨香旧，珍重园翁采折来。",
            "天上分丛千丈老，人间擢本一枝开。",
            "西风白酒何劳劝，明日黄花不用催。",
            "更把玉壶贮秋色，影斜端为寿觥回。"
        ],
        "notes": "",
        "id": "d2ebe470d40f1d3e31b278e8c1429b4a"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "挽潘端州",
        "preface": "",
        "paragraphs": [
            "岭南底处是端州，使君苦向个中游。",
            "黄茅千里烟岚晚，皂盖三年鬓发秋。",
            "欻见崩松万壑底，遂闻埋玉九原头。",
            "不能执引远郊去，薤露蒿里令人愁。"
        ],
        "notes": "",
        "id": "23b979804052a0e7e410d2ad9cc9e702"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "挽刘六咸临",
        "preface": "",
        "paragraphs": [
            "碧梧翠竹闻家子，琼树瑶林物外人。",
            "千古文章随逝水，一生气义属飘尘。",
            "匡生左里人何在，南浦东湖迹已陈。",
            "想见九原托体处，白杨荒草不能春。"
        ],
        "notes": "",
        "id": "c918071d76f00c7406dca69c74ee2b72"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "怀黄太史",
        "preface": "",
        "paragraphs": [
            "诗家今独步，舅氏大名稀。",
            "屈宋堪奴仆，曹刘在指挥。",
            "禅心元诣绝，世事更忘机。",
            "最喜熊儿去，遥怜雁羽飞。",
            "九秋悲偃月，万里寄摩围。",
            "昭代新周典，明年归未归。"
        ],
        "notes": "",
        "id": "0028ff46c893034cb27b1ce88896aad9"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "题刘真君祠",
        "preface": "",
        "paragraphs": [
            "冠挂谢埃雾，云乘上杳冥。",
            "棠阴空五马，榆彩杂繁星。",
            "圜叶余神界，华林隠翠屏。",
            "锦帏渺经纬，宝舄绝仪形。",
            "旧井金丹閟，层坛玉露零。",
            "千秋想灵气，何许仰天庭。"
        ],
        "notes": "",
        "id": "744e69c6cc3914f8ee7548d35cdf66dd"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "题藏春谷壁",
        "preface": "",
        "paragraphs": [
            "林外鸟声欢，江南尚小寒。",
            "回头又春色，早晚谷中看。"
        ],
        "notes": "",
        "id": "40e8e62806cad20c06e4b7ffc3263c57"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "排闷",
        "preface": "",
        "paragraphs": [
            "冻雨涨中庭，微风沦止水。",
            "泛泛藕花飘，眇眇僊茅靡。"
        ],
        "notes": "",
        "id": "04fbd378b681aa487d902c2cf4912285"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "跋徐白鱼虾",
        "preface": "",
        "paragraphs": [
            "江湖各相忘，鱼虾同一波。",
            "谁能写此妙，徐白名不磨。"
        ],
        "notes": "",
        "id": "f2cb80da5a43ed33daf5c277b7577f31"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "漫兴",
        "preface": "",
        "paragraphs": [
            "莫愁愁不至，排闷闷还来。",
            "谁会登临意，东风莫见猜。"
        ],
        "notes": "",
        "id": "5736376375d54d64bf0823491368622b"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "归自潘氏园途中遇雨有感",
        "preface": "",
        "paragraphs": [
            "渐愧日晖晖，依人好鸟飞。",
            "归来湖上路，小雨却沾衣。"
        ],
        "notes": "",
        "id": "d8b044ef686040f4a4882dbc9794952e"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "戏效吴语",
        "preface": "",
        "paragraphs": [
            "风絮鹅毛乱，春畴鲜血肥。",
            "恼侬故乡梦，鸟劝不如归。"
        ],
        "notes": "",
        "id": "bead4effb7b59b44e657e09123aeaba8"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "戏赠弹筝小妓",
        "preface": "",
        "paragraphs": [
            "小鬟弹啄木，写出林间曲。",
            "空闻剥啄声，虚堂耿华烛。"
        ],
        "notes": "",
        "id": "6967dbff32c7ccc72afd1957c496474b"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "偶咏",
        "preface": "",
        "paragraphs": [
            "黄鸟余秋声，红菊作秋艳。",
            "一室得自娱，四时本无念。"
        ],
        "notes": "",
        "id": "4c98647a357f234289d95668e761dc60"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "题胡潜风雨山水图",
        "preface": "",
        "paragraphs": [
            "胡生好山水，烟雨山更好。",
            "鸿雁书远空，马牛风塞草。"
        ],
        "notes": "",
        "id": "b0e5de9de4e011fe01a311d5c9bbdf00"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "庐山",
        "preface": "",
        "paragraphs": [
            "山瀑两道泻，木叶四时春。",
            "日暝不知去，鱼鸟会留人。"
        ],
        "notes": "",
        "id": "13799ef9d4aa5b5379013a2a7e1238ef"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "跋山谷帖用其韵  其一",
        "preface": "",
        "paragraphs": [
            "学书右军尽善，下笔少陵有神。",
            "无复向来金马，可惜埋此玉人。"
        ],
        "notes": "",
        "id": "7944376fb661b8d49cd9b0e63797320e"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "跋山谷帖用其韵  其二",
        "preface": "",
        "paragraphs": [
            "压倒诗中宰相，鼓行文苑宗公。",
            "毒雾瘴氛作祟，英姿爽气成空。"
        ],
        "notes": "",
        "id": "86389a78cb57e39e9ee8f2cf599a8e30"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "正月十八日登报国寺小阁绝句",
        "preface": "",
        "paragraphs": [
            "夕阳端解知人意，故照僧房阁倍明。",
            "雨雪一番今浄尽，候禽无数唤春声。"
        ],
        "notes": "",
        "id": "e5385e91ea547234cdd77023b3e193b9"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "游太宁院林英预焉",
        "preface": "",
        "paragraphs": [
            "松行尽处是招提，殿阁参差柏树齐。",
            "更与阿戎过浄院，剧谈一座日还西。"
        ],
        "notes": "",
        "id": "0b56f507da62ba6e4be1f1a63d8253f9"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "题总持院",
        "preface": "",
        "paragraphs": [
            "后土祠边柏造天，雷公堂下锁婵娟。",
            "韦郎去后无消息，空复秋风入管弦。"
        ],
        "notes": "",
        "id": "ed7d1da42dff4e67b6e4ca512f467cca"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "题清凉寺",
        "preface": "",
        "paragraphs": [
            "万古清凉一掬泉，十分随量得轻安。",
            "要知彻底无尘滓，照破天魔骨尚寒。"
        ],
        "notes": "",
        "id": "0b210d27303f132b35c44c9a9a26d889"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "题冯川驿壁",
        "preface": "",
        "paragraphs": [
            "细草一方团野色，游丝百尺上晴空。",
            "预愁柳絮鹅毛白，即见桃花人面红。"
        ],
        "notes": "",
        "id": "b35b1b3979f42fbb3309dcfa1c26cc3c"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "题龙兴观胡道士壁",
        "preface": "",
        "paragraphs": [
            "倒生松树倚清池，日下西山鸦乱啼。",
            "隔水竹林人不到，欲寻神界路应迷。"
        ],
        "notes": "",
        "id": "8a39d6120ab2460c836c571ea27cfbc4"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "题杜公桥",
        "preface": "",
        "paragraphs": [
            "东湖清浅北湖满，三岛相望眼中见。",
            "我从麒麟虹上行，风袪飘飘薄云汉。"
        ],
        "notes": "",
        "id": "9b3b34f75a5efef8ed9ea8bc70a89326"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "河上二绝  其一",
        "preface": "",
        "paragraphs": [
            "冬日不温狐白裘，隋河只解背人流。",
            "可怜炀帝繁华尽，唯有两堤榆柳愁。"
        ],
        "notes": "",
        "id": "4891099c6971db41205a5013ee6d4789"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "河上二绝  其二",
        "preface": "",
        "paragraphs": [
            "隋河日照水悠悠，下水谁家泛彩舟。",
            "回首白云千万叠，梦随飞橹到江头。"
        ],
        "notes": "",
        "id": "61a16ead1c4c80855294b89447d69e36"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "晚泊口占",
        "preface": "",
        "paragraphs": [
            "月照甘蕉十万株，停舟缓步意何如。",
            "可怜堤下长江水，日夜东流向我疏。"
        ],
        "notes": "",
        "id": "269317b1cf20147762406ecbd04476b6"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "春寒即事二绝呈教授  其一",
        "preface": "",
        "paragraphs": [
            "云气愁人故不开，风吹雨脚著莓苔。",
            "筦弦倘是邹子律，唤取春晖次第回。"
        ],
        "notes": "",
        "id": "8c125a1341f60674d7d179824b3d8bf9"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "春寒即事二绝呈教授  其二",
        "preface": "",
        "paragraphs": [
            "东风不与芳菲便，故作寒霙倍酿春。",
            "细草九衢今熨眼，游丝百尺即遮人。"
        ],
        "notes": "",
        "id": "921680710567c8b621cbda41d1dac8c3"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "次韵惜春二绝  其一",
        "preface": "",
        "paragraphs": [
            "柳叶愁眉风翠黛，桃花冶面雨臙脂。",
            "道人不作三春梦，戏论何妨两解诗。"
        ],
        "notes": "",
        "id": "d2df1f10c838480f539fa4c9dacb2715"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "次韵惜春二绝  其二",
        "preface": "",
        "paragraphs": [
            "萋萋芳草真成带，寂寂落花何用茵。",
            "一老只今诗酒废，未应孤负满城春。"
        ],
        "notes": "",
        "id": "c6d7f8481e9499c19f0f6b05aa968716"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "观雪六绝  其一",
        "preface": "",
        "paragraphs": [
            "复见飞飞雪满天，瑶林琼树皆可怜。",
            "属予一病姑置酒，对此欲醉将无缘。"
        ],
        "notes": "",
        "id": "bc8c32545217b5e0b93bbe9c4b096c40"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "观雪六绝  其二",
        "preface": "",
        "paragraphs": [
            "柴门草阁李生家，雪压幽篁特地斜。",
            "寡鹤啄余畦碎玉，连钱飞起树零花。"
        ],
        "notes": "",
        "id": "833c279226dd6c1f5e4152449fcbaa1b"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "观雪六绝  其三",
        "preface": "",
        "paragraphs": [
            "他日照眼临江边，梅花两株一何鲜。",
            "真成白雪相期得，埋没清香人所怜。"
        ],
        "notes": "",
        "id": "67d4fbc2ca14742f2f958d6f9227b650"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "观雪六绝  其四",
        "preface": "",
        "paragraphs": [
            "登山临水白皑皑，中有饥鹰飞复回。",
            "吾比尔曹人不恶，呻吟委绝亦可哀。"
        ],
        "notes": "",
        "id": "49c308b37c6a603511bbcc770055a12c"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "观雪六绝  其五",
        "preface": "",
        "paragraphs": [
            "西山上与云气连，积雪交错于其间。",
            "隔江草舍粲可画，谁摇艓子自往还。"
        ],
        "notes": "",
        "id": "e1d9f60149c280adb30e175d479023af"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "观雪六绝  其六",
        "preface": "",
        "paragraphs": [
            "去年春雪亦已晚，今夜腊岁如知时。",
            "谁云此乃农家福，摩挲枵腹聊慰之。"
        ],
        "notes": "",
        "id": "503b5f19988c2b91db3fabebf2a80f7c"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "季冬同鸿父登西寺阁观雪时晴日片云雪复乱下鸿父请予赋之",
        "preface": "",
        "paragraphs": [
            "新晴余雪日光同，更遣狂花落晚风。",
            "结习已空衣不染，何妨天女戏云中。"
        ],
        "notes": "",
        "id": "49f1bfdd025d2098edd42f389b7408ed"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "同玉父鸿父看池边梅",
        "preface": "",
        "paragraphs": [
            "官梅一树小池头，春意冲寒破客愁。",
            "花萼生光动诗兴，全胜何逊在扬州。"
        ],
        "notes": "",
        "id": "467f773c62af9ea9e09ba3eae7781940"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "寒松",
        "preface": "",
        "paragraphs": [
            "茅茨结构野云端，终有松筠贯岁寒。",
            "但使斧斤无斩伐，穿天出月不应难。"
        ],
        "notes": "",
        "id": "ce699ea8f409aa4ee9d5a935dd84d664"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "戏作呈广心",
        "preface": "",
        "paragraphs": [
            "清罇歌舞影徘徊，谁唤逃禅苏晋来。",
            "我自木人人桃李，黄蜂紫蝶莫惊猜。"
        ],
        "notes": "",
        "id": "814246864c4867e60158e62cb561d8f3"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "戏呈王立之",
        "preface": "",
        "paragraphs": [
            "主人爱客未渠央，每遣纤纤酌酒缸。",
            "杯杓不胜还醉著，真成渴梦欲吞江。"
        ],
        "notes": "",
        "id": "9f967287db952634fd24e602467776cb"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "赠林徐二生",
        "preface": "",
        "paragraphs": [
            "邂逅黄蠭紫蝶同，春飔恼意艳阳丛。",
            "只令霜露不见草，犹梦平生深浅红。"
        ],
        "notes": "",
        "id": "25d809d1af45077ba38409fd967c3cc3"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "示海会道人",
        "preface": "",
        "paragraphs": [
            "十方薄伽一条路，打破乾坤无处所。",
            "若人问我祖师禅，东边日出西边雨。"
        ],
        "notes": "",
        "id": "ce9b5bc4c4377b15b51aabf3e33d2f01"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "走笔寄师川三绝  其一",
        "preface": "",
        "paragraphs": [
            "秋来多病友朋疏，隠几无心一味愚。",
            "寄语南州高士道，不知还忆故人无。"
        ],
        "notes": "",
        "id": "74970d56c654004a68af0c30f11a80a2"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "走笔寄师川三绝  其二",
        "preface": "",
        "paragraphs": [
            "江南风月六朝余，暇日登楼好著书。",
            "莫问向来兴废事，世间无物不空虚。"
        ],
        "notes": "",
        "id": "deb476077b84532005077e7dcf73dd1e"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "走笔寄师川三绝  其三",
        "preface": "",
        "paragraphs": [
            "官闲无事好飞觞，醉里吟诗想得忙。",
            "见说京江水清滑，只今谁是杜秋娘。"
        ],
        "notes": "",
        "id": "7e10080800ee8efe3a1e5ef6a44ec3e5"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "走笔送叔牙",
        "preface": "",
        "paragraphs": [
            "三分春色已无多，况是征帆欲櫂歌。",
            "莫惜扬鞭重回首，桃溪李径奈愁何。"
        ],
        "notes": "",
        "id": "a174886f91d9185ff450123badc20dc5"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "戏简",
        "preface": "",
        "paragraphs": [
            "夭桃秾李为谁新，占断风光不与人。",
            "憔悴明窗独醒客，便应虚掷艳阳春。"
        ],
        "notes": "",
        "id": "10054263ad43c94566de7383d03258db"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "记梦",
        "preface": "",
        "paragraphs": [
            "蚊脚为梯登梵宫，含晖发燄宝树同。",
            "微尘菩萨演妙法，一一俱见摩尼中。"
        ],
        "notes": "",
        "id": "98b18394d5f9da9aacef3adc5e0a0366"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "即事三首  其一",
        "preface": "",
        "paragraphs": [
            "短短戎葵晚自芳，飞飞蝴蝶夏犹忙。",
            "钩帘到面清风远，唤梦吟鶑白日长。"
        ],
        "notes": "",
        "id": "ede2f5756e2e13b43864ed17d4262707"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "即事三首  其二",
        "preface": "",
        "paragraphs": [
            "淮南不改江南天，五月如秋意惘然。",
            "仰首勿言居士疾，信心頼有祖师禅。"
        ],
        "notes": "",
        "id": "113c95f1c840c03a0971bcf1cde3db0d"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "即事三首  其三",
        "preface": "",
        "paragraphs": [
            "风烟寂寂雨霏霏，放箸櫺轩独立时。",
            "况是淮南夏将半，南邻考鼓北邻悲。"
        ],
        "notes": "",
        "id": "8d5e5bca9e051c12891633e44b5d563f"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "山矾",
        "preface": "",
        "paragraphs": [
            "黄龙山中春事晚，山谷道人上山坂。",
            "鼻端山矾花气浓，怪底经行众芳苑。",
            "一种风姿极可人，幽姿正色相鲜新。",
            "素馨籍甚不足意，黄淡羞涩终非真。"
        ],
        "notes": "",
        "id": "a133b31f3470684b39df0a9e7d374a2d"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "西山",
        "preface": "",
        "paragraphs": [
            "云中听鸡犬，不见有人家。",
            "野水侵官道，山云惹客衣。"
        ],
        "notes": "",
        "id": "ae5cd2e030c45c4619f753153b3d2430"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "云溪院",
        "preface": "",
        "paragraphs": [
            "水竹依山在，烟霞并舍分。",
            "秋添中夜雨，冷浸一溪云。"
        ],
        "notes": "",
        "id": "77abd51d433e771460e4e16ed6b57a18"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "荐福院",
        "preface": "",
        "paragraphs": [
            "曲径因山转，精庐到地成。",
            "楼从云表出，人在日边行。"
        ],
        "notes": "",
        "id": "f9b8f72efc6d752729696e194bd28fa3"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "杂诗",
        "preface": "",
        "paragraphs": [
            "陆沉翰墨场，春事忽云莫。",
            "文字森在眼，回首不长顾。",
            "弃置在北门，以写忧思虑。",
            "春水泱莽浮，上有桃李树。",
            "安得酒如江，毕竟醉烟雾。"
        ],
        "notes": "",
        "id": "9ddacc3ca3df9ca61d171e96422f045a"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "绝句五首  其一",
        "preface": "",
        "paragraphs": [
            "支径雨浓草色，短墙风动筠梢。",
            "黄鹂犹啭夏木，紫燕才出春巢。"
        ],
        "notes": "",
        "id": "aba3aa6f89c91ac9de8815c0cd021311"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "绝句五首  其二",
        "preface": "",
        "paragraphs": [
            "千里烟波渺渺，四时啼鸟匆匆。",
            "堤柳日浓旧色，庭花月换新红。"
        ],
        "notes": "",
        "id": "a858dffea25d3871a577a853ff51febd"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "绝句五首  其三",
        "preface": "",
        "paragraphs": [
            "江柳风吹袅袅，池荷雨洗田田。",
            "吟鸟千声夏啭，薰炉万宇晨烟。"
        ],
        "notes": "",
        "id": "2ae6f5f686c5dbe7e21c23b19418857f"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "绝句五首  其四",
        "preface": "",
        "paragraphs": [
            "南窗棐几净隠，北园藤杖闲携。",
            "在野秋风蟋蟀，界天暮雨虹蜺。"
        ],
        "notes": "",
        "id": "34ea26f3ac5c02f7a312447f19f1d9dd"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "绝句五首  其五",
        "preface": "",
        "paragraphs": [
            "窣堵坡临南户，给孤园映北窗。",
            "未能掌擎千界，会须口吸西江。"
        ],
        "notes": "",
        "id": "a4f7e6f8c98a30d9f50695982c490f6e"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "奉陪方从教泛东湖",
        "preface": "",
        "paragraphs": [
            "可人一宇宙，十顷降魔镜。",
            "彼美撰清明，令我赏兹胜。",
            "荷芰相因依，投壶入鱼艇。",
            "龙蛇上峥嵘，两浒静相映。",
            "木末隠兰若，风中度钟磬。",
            "夏虫语交加，此中有真静。",
            "对此亦何言，妙处心已领。",
            "聊复归去来，日入西峰暝。"
        ],
        "notes": "",
        "id": "844cacbef376936c6a03367cb868b8e7"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "与吴迪吉刘夷季饶次守同集酒酣题壁先归",
        "preface": "",
        "paragraphs": [
            "再为城南游，百花已狂飞。",
            "更堪逢恶客，骑马风中归。"
        ],
        "notes": "",
        "id": "681d044828356f4e7c756fc46323320c"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "梅仙观",
        "preface": "",
        "paragraphs": [
            "炎灵失其御，四海无安税。",
            "呜乎梅南昌，脱屣元始岁。",
            "小臣披肝胆，宫掖事严秘。",
            "上书竟渺茫，弃掷江湖外。",
            "一朝厌蜗角，万里骑鹏背。",
            "向来杀青士，此事美无对。",
            "到今瑶池地，风露翔孔翠。",
            "仰瞻神界游，千载想生气。",
            "愿为龙鳞婴，勿学蝉骨蜕。"
        ],
        "notes": "",
        "id": "e5c6e73141334f51ba07055b77398a9c"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "句  其一",
        "preface": "",
        "paragraphs": [
            "好在龙沙黄，俄入鸾江碧。"
        ],
        "notes": "",
        "id": "2747c0e0c9834bd9b69ee3061af27dcf"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "句  其二",
        "preface": "",
        "paragraphs": [
            "盱母江头唤渡人，遥指麻源第三谷。"
        ],
        "notes": "",
        "id": "c77d2b50f5a16668e65054d2d45e4175"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "句  其三",
        "preface": "",
        "paragraphs": [
            "茧收松上雪，麦刈陇头云。"
        ],
        "notes": "",
        "id": "b33b52128f94066777ef016ebaf6ea32"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "句  其四",
        "preface": "",
        "paragraphs": [
            "蒲根水满雁初下，梅径香寒蝶不知。"
        ],
        "notes": "",
        "id": "c75c05b11c7ce5b2f3e6bf1a54778ce9"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "句  其五",
        "preface": "",
        "paragraphs": [
            "花明柳暗一溪水，日薄云浓三月天。"
        ],
        "notes": "",
        "id": "1dcdb9894387b31dfa4cb22d5c74e8dc"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "句  其六",
        "preface": "",
        "paragraphs": [
            "海棠照日倚垂杨，万缕千丝影零乱。"
        ],
        "notes": "",
        "id": "2e5be05780cb0394cf889a157f366d13"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "句  其七",
        "preface": "",
        "paragraphs": [
            "绿竹可供公子钓。"
        ],
        "notes": "",
        "id": "1ecc25fa357bf21740e6b43cc69e0112"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "句  其八",
        "preface": "",
        "paragraphs": [
            "青鞋黄帽饱经过。"
        ],
        "notes": "",
        "id": "f11c1daaae37c877c39157e4d1cb3dd9"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "句  其九",
        "preface": "",
        "paragraphs": [
            "碧瓦朱甍占萧爽。"
        ],
        "notes": "",
        "id": "cfb062790ede8555d2261cece6df3339"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "句  其一○",
        "preface": "",
        "paragraphs": [
            "官梅一树小池头。"
        ],
        "notes": "",
        "id": "467f773c62af9ea9e09ba3eae7781940"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "句  其一一",
        "preface": "",
        "paragraphs": [
            "蘂珠宫殿拥神仙。"
        ],
        "notes": "",
        "id": "4357a665d50d29c512265c507ae4f38e"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "句  其一二",
        "preface": "",
        "paragraphs": [
            "赠我麝煤如黑玉，为君龙尾濯清秋。"
        ],
        "notes": "",
        "id": "68b5747e179c6c9e573a42554899b229"
    },
    {
        "author": "洪朋",
        "dynasty": "宋",
        "type": "诗",
        "rhythmic": "",
        "title": "句  其一三",
        "preface": "",
        "paragraphs": [
            "櫂歌缥缈城西路，烟树参差埭北村。"
        ],
        "notes": "",
        "id": "e979619c3b9e6111f6abe3c089b481c5"
    }
]