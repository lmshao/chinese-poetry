[
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "秋怀  其一",
        "preface": "",
        "paragraphs": [
            "草木一何情，荣悴皆有时。",
            "飒飒凉风至，一夕失华滋。",
            "壮士抚萧晨，慷慨令心悲。",
            "流光日以迈，西风生别离。",
            "渺渺愁予怀，此怀谁能知。"
        ],
        "notes": "",
        "id": "1b21ab57b6a95a4e5cc6ce30a3eb0731"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "秋怀  其二",
        "preface": "",
        "paragraphs": [
            "天高正寥泬，深夜群动閴。",
            "秋声从何来，淅沥复萧瑟。",
            "须臾忽澎湃，愁思若凄恻。",
            "罢琴试静听，纷纷鸣四壁。",
            "有如贾少年，流涕重太息。",
            "时事已凄凉，俛仰一今昔。",
            "嗟余复何言，抱此长戚戚。"
        ],
        "notes": "",
        "id": "8aab4815728d2770e83328f93c6bbb61"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "秋怀  其三",
        "preface": "",
        "paragraphs": [
            "西北多阴风，日夜吹裳衣。",
            "草虫动机杼，札札鸣声悲。",
            "百忧弥中肠，欢乐复何时。",
            "今日忽已逝，来日未可知。",
            "且饮以狂药，酩酊从所之。"
        ],
        "notes": "",
        "id": "cb0b32370413c50235ad3e1be2b4ddf0"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "秋怀  其四",
        "preface": "",
        "paragraphs": [
            "漫漫秋夜长，夜长不能寐。",
            "抱琴出中庭，月影落在地。",
            "一弹复再弹，声澹趣亦至。",
            "谁家筝笛声，纷纷乱人思。",
            "音响何急促，忽忽无古意。",
            "嗟哉钟仪心，千古独憔悴。"
        ],
        "notes": "",
        "id": "6d06517c3fb048a02d791a8cc64def37"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "秋怀  其五",
        "preface": "",
        "paragraphs": [
            "茫茫秋水波，灼灼芙蓉姿。",
            "采之不盈匊，及此行乐时。",
            "阳鸟来南翔，玄鸟将西归。",
            "羁旅独牵营，泯默生穷思。",
            "美人不可见，长歌以自怡。"
        ],
        "notes": "",
        "id": "8fa7934918cd17641489bbc31cfe5862"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "秋怀  其六",
        "preface": "",
        "paragraphs": [
            "季鹰真达士，弃宦归东吴。",
            "禄无盈寸荣，盎无升斗储。",
            "盘桓吴溪上，所乐只在鱼。",
            "怀组夸乡里，佩印骄妻孥。",
            "朝从高鸟翔，莫随舜华枯。",
            "富贵岂不好，不能少须臾。",
            "朔风吹尘沙，出门皆畏途。",
            "抱影廓独倚，新荣非良图。"
        ],
        "notes": "",
        "id": "7e95bbf3d484f2268460aa9f353f4fd6"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "秋怀  其七",
        "preface": "",
        "paragraphs": [
            "阴阴陵上柏，离离陵上草。",
            "樵儿与牧竖，踯躅陵上道。",
            "蜕骨出榛莽，后土不爱宝。",
            "衰蝉吊寂寞，寒蟾照枯槁。",
            "白云散同漫，西风不敢扫。",
            "盖棺千年后，既往不能保。",
            "人生血肉躯，百年终丑老。",
            "安得紫微书，遗我一火枣。"
        ],
        "notes": "",
        "id": "c9c9be6082fb541d96458f1d4e11e86e"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "秋怀  其八",
        "preface": "",
        "paragraphs": [
            "娟娟谁家女，轧轧弄机杼。",
            "买丝织未成，催租立当户。",
            "下机愁向人，顦顇不敢语。",
            "泣涕走深山，深山更风雨。"
        ],
        "notes": "",
        "id": "e1a726ff03b41b0c658fd92952c5f497"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "秋雨叹",
        "preface": "",
        "paragraphs": [
            "秋雨何纷纷，百草冻欲烂。",
            "曈眬不见日，黤暧犹未旦。",
            "烟云杂澒洞，霄壤雨漫漶。",
            "阡陌何由分，泾渭不复判。",
            "怒触老木摧，响急猛兽散。",
            "平陆鱼鼈飞，行客鸟鼠窜。",
            "田禾藜莠兴，斗米衾裯换。",
            "书生破茅屋，展转长夜半。",
            "此时苍生忧，谁知几百万。"
        ],
        "notes": "",
        "id": "1dc196dd7724071b742625fdb14dfaf3"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "送张仲实游姑苏",
        "preface": "",
        "paragraphs": [
            "君本吴下居，复作吴下游。",
            "爱此山水佳，役役不得休。",
            "卓哉太史公，涉猎纵冥搜。",
            "往躅谁能追，而有苏子由。",
            "寥寥百载后，渺渺皆予愁。",
            "江南地益卑，士习日益媮。",
            "此行数百里，不过三两州。",
            "欧韩不复作，去去将奚求。",
            "倘君有所得，归以发我幽。"
        ],
        "notes": "",
        "id": "9d60b2f04b61775701e929dba0863298"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "智果寺拜东坡参寥遗像次韵",
        "preface": "",
        "paragraphs": [
            "吾爱参寥子，遗偈寄真迹。",
            "像貌俨如生，钩画宛若昔。",
            "读此一代文，令人百虑释。",
            "又爱东坡老，仙才逈飘逸。",
            "吟哦月露章，飞奋风雨笔。",
            "古寺遗清风，残碑卧白日。",
            "我来拜祠下，怡然若私觌。",
            "和之诗与禅，诗禅机籁寂。",
            "相对两忘言，终朝不获一。",
            "徘徊走风廊，舂容坐苔石。",
            "于心适有契，所得不患失。",
            "禅空诗亦空，观空莫观色。",
            "寥寥百载下，无此二骚客。",
            "买酒为招魂，欲招不可得。"
        ],
        "notes": "",
        "id": "9ec4d808c688197571d603801ef8c366"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "送人入北求仕",
        "preface": "",
        "paragraphs": [
            "南方有奇士，湖海声猎猎。",
            "功名志气锐，不惮远跋涉。",
            "春风一片纸，区区无所挟。",
            "持此欲取偿，易于拾秋叶。",
            "何以赠君言，勉哉耘其业。"
        ],
        "notes": "",
        "id": "088d11781f4716427ce83afdf249c088"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "慈乌",
        "preface": "",
        "paragraphs": [
            "步出东南林，哑哑闻哀音。",
            "哀音不堪闻，而有反哺心。",
            "子母谁无情，尔情抑何深。",
            "昔人称尔孝，鸟中之曾参。",
            "人于物最灵，奈何不如禽。"
        ],
        "notes": "",
        "id": "9b87d2a90fe0c044f9fb59a7c14ce86d"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "稻花",
        "preface": "",
        "paragraphs": [
            "纷纷儿女花，为人作颜色。",
            "眼饱聊自慰，饥来不堪食。",
            "此花不入谱，岂是凡花匹。",
            "太阳丽天中，正气从午得。",
            "开此丰穰瑞，脱彼风雨厄。",
            "始华郁而甘，未粲光已白。",
            "我行田野间，舒啸意自适。",
            "田者告我言，乐岁兹可必。",
            "但期一饱死，百年漫劳役。"
        ],
        "notes": "",
        "id": "c18e35f6e6d88c7cdb5e01a3ac37349d"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "鸤鸠",
        "preface": "",
        "paragraphs": [
            "时兮呼妇来，时兮驱妇去。",
            "呼来知天晴，驱去知天雨。",
            "一去或一来，非为新与故。",
            "白云变苍狗，人事何错迕。",
            "不念糟糠时，弃如路傍土。"
        ],
        "notes": "",
        "id": "9c478f2e7717e669a4efa4c248dfa9de"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "吠犬",
        "preface": "",
        "paragraphs": [
            "爪牙淬霜戟，眼睛耀铜铃。",
            "轻獧更健捷，群兽此最灵。",
            "吠尧非无知，怪不类桀形。",
            "一片爱主心，庸作警世铭。",
            "哀哉乞怜者，摇尾偷余龄。"
        ],
        "notes": "",
        "id": "296a2b71b9f985acb9e4e25fb240408c"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "蜜蜂",
        "preface": "",
        "paragraphs": [
            "群居崖谷间，不食人间食。",
            "春风百花场，来往无虚日。",
            "采花酿为粮，仓廪自充实。",
            "歘罹割裂殃，操戈穷入室。",
            "何异误国人，腹剑而口蜜。"
        ],
        "notes": "",
        "id": "6589800212dc592bfeefda7479010ffc"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "寄庐陵刘国博会孟先辈",
        "preface": "",
        "paragraphs": [
            "吁嗟天地何梦中，魈魌日夜嘘寒风。",
            "万物元气销铄尽，文章千古无时穷。",
            "先生驱文挟风雨，笔势不停心自语。",
            "頖池水暖芹正香，物换星移时不鲁。",
            "昔鲁东门已无人，况今门外车马尘。",
            "飞尘著天黑如漆，灵光一点争嶙峋。",
            "新进少年竞浮靡，粧点春妍学桃李。",
            "贞元朝士已无多，不识伯淳堪愧死。",
            "江空岁晚雪满天，钱塘风景经几年。",
            "片言只字落人世，至今识者犹能传。",
            "愧乏新诗送盘谷，恨别情多歌不足。",
            "语言憔悴更可怜，故都写作断肠曲。",
            "潸然老泪愁天津，铜驼巷陌荆棘深。",
            "吴云江树黯无色，千里共此凄凉心。",
            "昌黎博士头已白，籍湜当年门下客。",
            "俱是乾坤无用人，一见新诗重相忆。",
            "噫嘻斋前烟雨凄，横江老鹤今来归。",
            "我欲附之翎翅短，此情寄与东风飞。"
        ],
        "notes": "",
        "id": "62efbf691a77f7a958ae0d462dcbac3d"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "董源山水图为北客赋",
        "preface": "",
        "paragraphs": [
            "江南本是山水国，峡影峨云插空碧。",
            "世人爱画不爱真，一幅生绡悬素壁。",
            "董生好手毕宏上，意在笔先方落笔。",
            "云关岫幌扫层青，月浦烟汀写修白。",
            "纵横琐细分毫厘，变化幽冥绝痕迹。",
            "沧江碣石忽破碎，片纸散漫留不得。",
            "当年载入米家船，夜夜虹光八千尺。",
            "新评信口夸天真，声价祇今万钱直。",
            "流传知落几人手，神物护持入君室。",
            "世间尤物能移人，莫看江南望江北。"
        ],
        "notes": "",
        "id": "5bc63110feb6c4344c7f0482cdd13de5"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "重游天竺",
        "preface": "",
        "paragraphs": [
            "何年飞去竺国峰，下际沧海蟠蛟龙。",
            "崛奇诡怪献万状，八风播荡吹不融。",
            "千年老藤无根树，长疑上有仙人住。",
            "山空月白玄猿啼，咫尺蓬莱隔尘雾。",
            "瑶草春深不复妍，荆棘花开颜色鲜。",
            "谁驱蛮风煽劫火，神惊鬼哭愁山川。",
            "又疑黑衣故宰相，香火未冷今生缘。",
            "欲挟须弥还北海，未必神通能广大。",
            "康回冯怒相倾摧，神气未完支节解。",
            "穿崖凿谷何时宁，混沌死矣灵不灵。"
        ],
        "notes": "",
        "id": "209e780bedaa10b8c52c969d63386a3a"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "题湿洞",
        "preface": "",
        "paragraphs": [
            "栖霞岭头起烟雾，栖霞洞前撼风雨。",
            "洞门深锁碧泉寒，控塞玉壶冰雪贮。",
            "未容俗客潄齿牙，且乞诗人涤肝腑。",
            "何当买屋此山居，山中六月不知暑。"
        ],
        "notes": "",
        "id": "bd07e7a8a372219fff3c13f8d5b84ebb"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "招隠吟",
        "preface": "",
        "paragraphs": [
            "碧涧清泉白石寒，神仙一往不可攀，蓬瀛缥缈非人寰。",
            "天风高兮翔青鸾，欲往从之春花秋叶残。",
            "归去来兮，畏途而恶滩。",
            "归去来兮，绿水与青山。",
            "衣蓑笠箬，烟幌云关。",
            "揖许由，拉巢父，相与徜徉兮广莫之间。",
            "黄尘不飞兮白日闲，芝苓森森兮风露漫漫。"
        ],
        "notes": "",
        "id": "696907657a054dae7f3e9fdee389f656"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "赠画者",
        "preface": "",
        "paragraphs": [
            "麒麟阁上十一人，斯人瑞世真麒麟。",
            "云台功臣二十八，中兴事业争嶙峋。",
            "或在生前或死后，藉藉声名自不朽。",
            "不知当时画者谁，似此画者当好手。",
            "古今何代无人材，翕霍变化俱尘埃。",
            "岂是画师好手不复遇，岂是世无麟阁与云台。",
            "虎头燕颔今已矣，婢膝奴颜当愧死。",
            "江湖人物何渺然，子当为我走访山林隠君子。"
        ],
        "notes": "",
        "id": "373c7bffddb17228b56c3744b212a55c"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "伍相公庙丁亥被毁",
        "preface": "",
        "paragraphs": [
            "芦中人，芦中人，渔父相逢浔水津。",
            "一言慷慨辞宝剑，江空月白波粼粼。",
            "被发佯狂乞吴市，状貌不类流离民。",
            "博浪铁椎袖入手，留侯切切志在秦。",
            "逾淮涉泗扫荆阙，死龙鞭笞无完鳞。",
            "日暮途穷快逆施，愤怒激烈忘君臣。",
            "堂堂庙食几千禩，一夕化作风中尘。",
            "吴山落照秋风老，草木黤惨无余春。",
            "天道茫茫忽今古，世事渺渺如云轮。",
            "芦中人，芦中人，生为公相死为神。",
            "何时拔刀斫鲙痛饮松江醇。"
        ],
        "notes": "",
        "id": "b9236a80fb7cd0d35637bd9f6286d1a5"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "庚子立春",
        "preface": "",
        "paragraphs": [
            "又逢庚子岁，老景对韶华。",
            "簷噪朝朝鹊，灯开夜夜花。",
            "凄迷连月雨，冷落几人家。",
            "幸有新春酒，瓶中不用赊。"
        ],
        "notes": "",
        "id": "c6b5c0db6482658b6ed6142f0865fddb"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "东坡竹",
        "preface": "",
        "paragraphs": [
            "眉山墓木拱，墨迹此淋漓。",
            "风叶活欲动，霜根死不移。",
            "老仙初画处，元祐太平时。",
            "直节有如此，何缘入党碑。"
        ],
        "notes": "",
        "id": "f9fcc19a80385b1698b02cc677bf8ad8"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "寄林处士景初",
        "preface": "",
        "paragraphs": [
            "诗书岁月久，到老未忘情。",
            "一自文风变，长忧雅道轻。",
            "时人空见忌，圣主旧知名。",
            "更有孤高节，冰霜无此清。"
        ],
        "notes": "",
        "id": "1993dec8c397f623b2eb80e548932cc7"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "二月晦日怀林处士",
        "preface": "",
        "paragraphs": [
            "相思忽成梦，久不到茶窝。",
            "飞去羽毛短，别来风雨多。",
            "杏花一夜发，春事二分过。",
            "百尺龙潭上，知君意若何。"
        ],
        "notes": "",
        "id": "41d1ce769768816a7d4dc05fb75f0c04"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "种菖蒲",
        "preface": "",
        "paragraphs": [
            "此种即昌阳，棱棱九节长。",
            "薜萝不敢碧，窗户自生香。",
            "病眼看能醒，闲心觉渐凉。",
            "余非学仙者，莫问引年方。"
        ],
        "notes": "",
        "id": "1f3abb98169f710e5de2792731e5a701"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "夏日池亭小憩",
        "preface": "",
        "paragraphs": [
            "眼前无俗物，万竹与千荷。",
            "来此坐清昼，看风生白波。",
            "闲心诸事省，静耳一蝉多。",
            "诗酒足消遣，其如长日何。"
        ],
        "notes": "",
        "id": "93d16440639298457fdaa3d765c7dc86"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "葛岭废第",
        "preface": "",
        "paragraphs": [
            "此是歌钟第，斯人去不还。",
            "繁华一梦里，风雨十年间。",
            "红叶自成径，绿苔空掩关。",
            "国亡家亦破，愁杀夕阳山。"
        ],
        "notes": "",
        "id": "d62e49fcdce7614102d04149f010f352"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "题在家僧自在窝",
        "preface": "",
        "paragraphs": [
            "此即家山处，春风住几年。",
            "昼看红日坐，时抱白云眠。",
            "半榻清闲地，一龛安乐禅。",
            "丛林有规矩，何似且随缘。"
        ],
        "notes": "",
        "id": "d98d5b7995ef5a98881bf7a04d8e7afe"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "晓起",
        "preface": "",
        "paragraphs": [
            "钟声废早眠，倚棹过晴川。",
            "半夜凉风起，一帆秋影悬。",
            "僧联闻雁句，仆请买鱼钱。",
            "每被人相问，谁家书画船。"
        ],
        "notes": "",
        "id": "e11d2fe77f2d5cb3cd72619f8b698f58"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "简李元晖",
        "preface": "",
        "paragraphs": [
            "移棹方游霅，携琴又到杭。",
            "溪山随影转，日月共贫忙。",
            "何处依刘表，无人识子长。",
            "世情已如此，客路独堪伤。"
        ],
        "notes": "",
        "id": "0d6bb7e8f0ed1c725899b0c099babbbd"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "寿林处士",
        "preface": "",
        "paragraphs": [
            "人物推先辈，江湖姓字香。",
            "今年方八十，此老不寻常。",
            "道义襟期重，诗书气味长。",
            "顾余蒲柳质，那得似彭郎。"
        ],
        "notes": "",
        "id": "669eb5465c0b7235e7de39bf21e56ec3"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "中秋玩月",
        "preface": "",
        "paragraphs": [
            "此夜月如昼，有人同倚楼。",
            "山河万古色，天地一轮秋。",
            "尽赏兴不足，醉看身欲浮。",
            "因思旧年处，风雨未能休。"
        ],
        "notes": "",
        "id": "6720def08f9eacd92415875b672624f8"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "暮秋杂兴  其一",
        "preface": "",
        "paragraphs": [
            "门巷多车马，空斋掩半扉。",
            "天时秋后变，人事日来非。",
            "岁月销英气，风霜敝客衣。",
            "谁知光景短，冉冉去如飞。"
        ],
        "notes": "",
        "id": "42ba6aaa7eca271bb6acbd00af94e2d0"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "暮秋杂兴  其二",
        "preface": "",
        "paragraphs": [
            "自怜今老大，空忆旧欢娱。",
            "翻覆看时事，艰危涉世途。",
            "客身湘浦雁，归梦越乡鲈。",
            "安得神仙术，行藏寄一壶。"
        ],
        "notes": "",
        "id": "5ea881d5380d90e4e5457d2951bc7d15"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "暮秋杂兴  其三",
        "preface": "",
        "paragraphs": [
            "栖栖犹未定，去去复何求。",
            "纵有刘伶酒，难消杜甫愁。",
            "黑云天易晚，红叶树多秋。",
            "哀怨不堪听，笛声何处楼。"
        ],
        "notes": "",
        "id": "1ef99f716fc48489eb8101ccebffdadf"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "暮秋杂兴  其四",
        "preface": "",
        "paragraphs": [
            "西风离别泪，点点落清笳。",
            "曲变犹庄舄，琴亡自瓠巴。",
            "余生空岁月，倦迹久尘沙。",
            "顾影知何似，苍苍白露葭。"
        ],
        "notes": "",
        "id": "4c31f7b6a0902556a35e538b047b7d21"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "暮秋杂兴  其五",
        "preface": "",
        "paragraphs": [
            "且说西湖事，未言东海枯。",
            "悲风荒野大，落照废城孤。",
            "有句填诗债，无钱觅酒垆。",
            "不堪重举目，景物入秋殊。"
        ],
        "notes": "",
        "id": "fe37db7b2919324c0b1a9eb4bbb193ea"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "暮秋杂兴  其六",
        "preface": "",
        "paragraphs": [
            "似隠还非隠，未能忘世情。",
            "山河亡国恨，风雨客楼声。",
            "穷有天堪问，贫无地可耕。",
            "桃源窅何处，目断故秦城。"
        ],
        "notes": "",
        "id": "56849213308bafce003ff2015165784f"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "暮秋杂兴  其七",
        "preface": "",
        "paragraphs": [
            "老计笑空疏，清风一草庐。",
            "闲门心迹在，仕籍姓名除。",
            "曲唱贞元后，吟归丙子初。",
            "不言封禅事，谁识病相如。"
        ],
        "notes": "",
        "id": "4887a730dab80be7f63efd18a407e3bc"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "钓丝风",
        "preface": "",
        "paragraphs": [
            "短发冷飕飕，倚船初下钩。",
            "闲来片水外，轻弄一痕秋。",
            "浅拂苹花落，低随柳影浮。",
            "烟波清梦远，吹不到王侯。"
        ],
        "notes": "",
        "id": "2b14c485ddee706e274e856c906a487a"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "晚步",
        "preface": "",
        "paragraphs": [
            "不知风露寒，深坐翠微间。",
            "对酒秋花尽，看云暝鹤还。",
            "钟声黄叶寺，樵唱夕阳山。",
            "安得吟身健，长随白日闲。"
        ],
        "notes": "",
        "id": "86481a57169b24df2d195c623a9e8a9b"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "菊",
        "preface": "",
        "paragraphs": [
            "不用移春槛，西风满客车。",
            "行行无长物，粲粲只黄花。",
            "晚色装秋重，寒香引雾斜。",
            "辇来尊俎处，有酒不须赊。"
        ],
        "notes": "",
        "id": "e2a3ce963c753161b2e6b2084c6dab13"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "题友人湘行稿",
        "preface": "",
        "paragraphs": [
            "诗史久不作，此游清兴长。",
            "看山到湘水，随雁过衡阳。",
            "醉里关河在，吟余草木香。",
            "九歌流落处，想为一沾裳。"
        ],
        "notes": "",
        "id": "0bfc2a65f41b1ee54186f29497e1d985"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "悼鹤为杨彦礼赋",
        "preface": "",
        "paragraphs": [
            "忽随尘土化，不复此翩跹。",
            "遗迹今犹在，主人时自怜。",
            "晚风琴操外，残月石床边。",
            "几夜梦中见，梦中疑是仙。"
        ],
        "notes": "",
        "id": "bbf1cfcbb981109f002112aaefb45960"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "废冢",
        "preface": "",
        "paragraphs": [
            "零落谁家冢，乌鸢出土飞。",
            "黄金知有属，白骨竟无归。",
            "野鸟啼阴树，行人吊夕晖。",
            "盖棺犹未定，何况此生微。"
        ],
        "notes": "",
        "id": "0bbfa1cc1fd589d8758b6d70b156a671"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "中秋偶病",
        "preface": "",
        "paragraphs": [
            "中秋不见月，扶病倚阑干。",
            "故国愁心远，西风瘦骨寒。",
            "纵无今夕醉，容有别时看。",
            "且作南飞鹊，一枝聊自安。"
        ],
        "notes": "",
        "id": "9f85e4ce2a3782668cf211eecada1dba"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "病后",
        "preface": "",
        "paragraphs": [
            "一病忽半载，囊无挑药资。",
            "生逢千劫后，死较十年迟。",
            "老色从侵面，闲愁并上眉。",
            "惟余清思在，瘦尽尚能诗。"
        ],
        "notes": "",
        "id": "91b5e9de18d552c452931f6c01baad95"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "八月病中",
        "preface": "",
        "paragraphs": [
            "此病从何得，蹉跎过六年。",
            "家贫无长物，药债似随肩。",
            "衰飒形如鬼，清臞骨不仙。",
            "死生俱一梦，吾自乐吾天。"
        ],
        "notes": "",
        "id": "fd70abb35e691a1a88bac5ccd4824dd8"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "送吴言可之鄞",
        "preface": "",
        "paragraphs": [
            "四明多胜迹，不惮此行难。",
            "客棹霜天晚，征衫道路寒。",
            "湖灵通夕见，海日带潮看。",
            "莫远乘槎去，风涛卒未安。"
        ],
        "notes": "",
        "id": "5a0370bf986950f61d2ca5e1f0d2859f"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "冬日晨兴",
        "preface": "",
        "paragraphs": [
            "开楼看雪坐，半榻著吟僧。",
            "顽甚不知冷，唾来还欲冰。",
            "空庭眠病鹤，冻壁立僵蝇。",
            "邻巷有贫者，晓炊犹未能。"
        ],
        "notes": "",
        "id": "d1646823dcb640744cc79c22fc9a99e8"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "题陆介夫隠居图",
        "preface": "",
        "paragraphs": [
            "竹篱茅舍处，此是陆家村。",
            "惟有鹤看屋，更无人到门。",
            "古琴长挂壁，春酒自盈樽。",
            "似隠还非隠，幽居亦寓言。"
        ],
        "notes": "",
        "id": "6549cfc3b149755b47fb3db7013e3420"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "送杜子问归明州",
        "preface": "",
        "paragraphs": [
            "未酬行道志，抱道复东归。",
            "老入江湖鬓，寒深雨雪衣。",
            "客程烟树晚，乡梦海鱼肥。",
            "所恨交情浅，临岐别语稀。"
        ],
        "notes": "",
        "id": "910098ec733669eb7f478673942336df"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "对月怀故人",
        "preface": "",
        "paragraphs": [
            "相思不成寐，风露夜漫漫。",
            "明月此时好，故人何处看。",
            "客愁杯酒尽，秋影一灯残。",
            "空羡楼前雁，欲飞无羽翰。"
        ],
        "notes": "",
        "id": "10b42b95532f1a12970480add32729a5"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "默默诗",
        "preface": "",
        "paragraphs": [
            "默默守吾玄，此心谁共言。",
            "青天开有眼，白日走无根。",
            "岁月貂裘敝，生涯铁砚存。",
            "古人如可作，买酒为招魂。"
        ],
        "notes": "",
        "id": "ca9ca9d4bc3b5c107a9b10fa5ab3ae20"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "山居",
        "preface": "",
        "paragraphs": [
            "无名亦无利，非隠又非仙。",
            "逐兽机心息，闻禽野性便。",
            "俗淳犹近古，人老不知年。",
            "此是山居乐，山中别一天。"
        ],
        "notes": "",
        "id": "1d53fa587097ba89f08ac6a9514ff3f4"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "三省斋为洪中行赋",
        "preface": "",
        "paragraphs": [
            "机巧日相寻，谁能自警深。",
            "惟君学夫子，此意即曾参。",
            "钟破平生梦，灯明半夜心。",
            "遥知读书处，松桂已成林。"
        ],
        "notes": "",
        "id": "1b5ef4a998d7531ee6f7797f30a03ee7"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "自在庐为倪逊翁赋",
        "preface": "",
        "paragraphs": [
            "翁也家何在，悠然天地间。",
            "往来明月牖，坐卧白云关。",
            "晚岁有余乐，谁人似此闲。",
            "只为清景恼，吟得鬓毛斑。"
        ],
        "notes": "",
        "id": "443580a9afdd4cee66a12efd1a4cb77e"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "送周伯旸之余姚",
        "preface": "",
        "paragraphs": [
            "佳友难为别，何时重盍簪。",
            "客衣黄叶满，书屋白云深。",
            "落月生离梦，寒蛩助越吟。",
            "抱琴从此去，虞氏有遗音。"
        ],
        "notes": "",
        "id": "0e52e1063e6ceaf019cd966ca674a454"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "破衣和尚",
        "preface": "",
        "paragraphs": [
            "平生只布衲，浑似晚秋莲。",
            "当日住何寺，随身著几年。",
            "懒将黄叶补，闲共白云眠。",
            "结屋吴山下，修行了宿缘。"
        ],
        "notes": "",
        "id": "1d1633ee9d34687a8f6c0df6cfca84e3"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "闻复先上人下世",
        "preface": "",
        "paragraphs": [
            "满腹贮韩文，僧中少似君。",
            "行高临死见，名重在生闻。",
            "霜变北峰树，猿啼下竺云。",
            "未知埋骨处，消得片香焚。"
        ],
        "notes": "",
        "id": "e70864ee1098bc6e021561ca0292a72d"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "题林进士玉芝西磵小隠",
        "preface": "",
        "paragraphs": [
            "小山寻杖屦，璧水叹荆榛。",
            "结屋依泉石，弹冠谢俗尘。",
            "伤心天宝事，散发义熙民。",
            "芝岭甘幽旷，桃源慕隠沦。",
            "田园谋老计，花竹结芳邻。",
            "孔孟惟忧道，夷齐不患贫。",
            "无官劳远梦，有地著闲身。",
            "来往唐冠带，留题汉缙绅。",
            "知君易尚在，吾亦守吾真。"
        ],
        "notes": "",
        "id": "627ab78210c495e20e6be1fc8d8c4bf3"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "湖上行春",
        "preface": "",
        "paragraphs": [
            "踏破六桥杨柳烟，乡心迢递怯啼鹃。",
            "好花岁岁仍相似，白发星星不再玄。",
            "囊里有金堪一醉，瓢中无药可千年。",
            "游人不管兴亡事，但把笙歌閙彩船。"
        ],
        "notes": "",
        "id": "cefeda01c7b206b8aace4ae99d9a4806"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "送沈伯俊回霅",
        "preface": "",
        "paragraphs": [
            "江空岁晚朔风寒，诗卷相随晓出关。",
            "不为寻梅劳杖履，偶因问菊到家山。",
            "溪桥买酒经过熟，邻舍分茶笑语闲。",
            "若见碧澜赵公子，为言衰鬓与愁颜。"
        ],
        "notes": "",
        "id": "554f41107c4764cdac5ae3b4c5d753a9"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "己卯中秋雨",
        "preface": "",
        "paragraphs": [
            "南楼一梦已凄凉，好景难逢重感伤。",
            "天上此时如白昼，人间何处有清光。",
            "山河旧影云俱黑，灯火新愁夜正长。",
            "毕竟老蟾终古在，西风客鬓易苍苍。"
        ],
        "notes": "",
        "id": "38dde633ec7cde1bf7bd2d9c234b51f3"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "寄常州簿郑宗仁",
        "preface": "",
        "paragraphs": [
            "玉立蓬莱问浅深，仙裾不受海尘侵。",
            "千年爱护神龙骨，万里凄凉老鹤心。",
            "夜月照愁低草色，秋风吹泪哭松阴。",
            "钱塘流水情何限，谁采苹花学越吟。"
        ],
        "notes": "",
        "id": "5f9267ac33084150ef88531e6981bf21"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "寄仲宝上人",
        "preface": "",
        "paragraphs": [
            "一笑箫韶曲未终，清风杖锡欲何从。",
            "不随轻絮飘流水，且作闲云过别峰。",
            "昭庆寺前鸦遶树，余杭山下鹤归松。",
            "人来今雨闻消息，见说维摩带病容。"
        ],
        "notes": "",
        "id": "ea31aa4b29d092b90744d088fede9900"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "送刘悦心教授任浏阳",
        "preface": "",
        "paragraphs": [
            "一穗藜烟待校书，携书且此作师儒。",
            "扶持学法防时弊，教养人材应世需。",
            "兰芷汀洲身外楚，菰莼乡国梦中吴。",
            "片帆好趁秋风便，吟过洞庭青草湖。"
        ],
        "notes": "",
        "id": "4e5d19657aafc624383b71c6a34389e9"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "寿陈右司",
        "preface": "",
        "paragraphs": [
            "白发苍颜半醉醒，衣冠洛社旧耆英。",
            "谁能似此存高节，天欲留公相太平。",
            "闲里看山心共远，老来读易眼增明。",
            "年年四月初三夜，帘外一痕新月生。"
        ],
        "notes": "",
        "id": "df9106100efac68c5a349ed944c98102"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "冬日早行",
        "preface": "",
        "paragraphs": [
            "客里闲关去路赊，轻衫短帽朔风斜。",
            "青霜委地疑行雪，红叶成林当落花。",
            "渡口马嘶惊睡犬，田头鹿过散饥鸦。",
            "闭门无事日高起，谁似山中隠士家。"
        ],
        "notes": "",
        "id": "ad4e5131da368fafaa846e4c27c9d0c2"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "感春",
        "preface": "",
        "paragraphs": [
            "赏心未足事多违，啼鸟声声怨夕晖。",
            "客梦一番芳草歇，人生几度落花飞。",
            "病难为别乡情远，老不禁愁酒力微。",
            "犹记当年歌舞地，醉游秉烛夜深归。"
        ],
        "notes": "",
        "id": "01577a77306ce6f2e33e48dea404c431"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "六和塔访陈右司",
        "preface": "",
        "paragraphs": [
            "空山木落欲何归，渺渺黄尘污客衣。",
            "自叹冯唐今已老，世无刘表孰堪依。",
            "炉中丹火工夫浅，篱下文章气燄微。",
            "幸识贞元旧朝士，钱塘江上语残晖。"
        ],
        "notes": "",
        "id": "ef111ca524c81390290a0a1686b65482"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "有感",
        "preface": "",
        "paragraphs": [
            "年来懒作少年狂，一枕功名属梦乡。",
            "举世相夸唐字学，几人曾识汉文章。",
            "自怜晚岁桑榆景，敢入春风桃李场。",
            "到此相逢莫相笑，谁知臧谷两亡羊。"
        ],
        "notes": "",
        "id": "f9fcbda7da0b9f30ba036aa232ceffb1"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "题隠者园",
        "preface": "",
        "paragraphs": [
            "三径归来但闭门，门前车马自纷纷。",
            "半生活计寻清事，一片闲心寄白云。",
            "暇日池台行处乐，春风禽鸟静中闻。",
            "客楼相对西邻住，好景天教向我分。"
        ],
        "notes": "",
        "id": "2845e02cbb628755aa2746623fe8b260"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "湖饮得天字",
        "preface": "",
        "paragraphs": [
            "老来更上百花船，頼有湖光慰眼前。",
            "兵后山川仍恋土，壶中日月不行天。",
            "闲身适意随鸥鹭，乐事何心问管弦。",
            "尽醉无愁归路晚，客楼只在废城边。"
        ],
        "notes": "",
        "id": "11e02a32eccb70069a7ad1aa2502761a"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "试笔",
        "preface": "",
        "paragraphs": [
            "谁遣毛州刺史来，闲窗终日共徘徊。",
            "龙窥石涧新临砚，鹤舞松烟乍试煤。",
            "茅舍寒深题未遍，玉堂月冷梦空回。",
            "笑予得尔浑无用，惆怅临风写八哀。"
        ],
        "notes": "",
        "id": "8c601e39e7c01763ca6eecc164a7257d"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "赵司门成之新居",
        "preface": "",
        "paragraphs": [
            "何必山巅共水涯，闲心幽远此相宜。",
            "喧无车马红尘少，乐有琴书白日迟。",
            "晴槛倚风初柳处，夜灯听雨正蛙时。",
            "客来试问功名事，已付功名与酒巵。"
        ],
        "notes": "",
        "id": "3d3be79143db83c351463706d546336e"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "送友人归越",
        "preface": "",
        "paragraphs": [
            "妻子相携失所居，山川迢递更崎岖。",
            "征鸿去去秋风急，惊鹊栖栖夜月孤。",
            "頼有绨袍怜范叔，免教岐路泣杨朱。",
            "归来每忆溪船上，买得鲜鱼酒旋沽。"
        ],
        "notes": "",
        "id": "50e3d48f7ed23dade95e5556c2e87feb"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "秋怀酬仇仁近见寄",
        "preface": "",
        "paragraphs": [
            "西风一夕送残蝉，老景情怀更惘然。",
            "芦荻病中秋瑟瑟，家山梦里路绵绵。",
            "空城点滴寒莎雨，故国凄迷断础烟。",
            "待得鹤归华表上，可堪人世又千年。"
        ],
        "notes": "",
        "id": "ac8987e8f792d7e07c9c59a5e670c45e"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "寄上虞周伯起县尉",
        "preface": "",
        "paragraphs": [
            "忆昔论文向酒边，忽来二十二三年。",
            "别离老泪深春水，今古闲愁积暮烟。",
            "吟作南音怀越土，望穷东浦隔秦天。",
            "梦魂不识曹娥渡，一纸相思寄客船。"
        ],
        "notes": "",
        "id": "ca44fd8c0276f4a36fdd4bcf6d3dca73"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "顽独",
        "preface": "",
        "paragraphs": [
            "顽独斋前翠色交，翛然一榻掩衡茅。",
            "禅心久作高僧悟，方术宁从道士教。",
            "晓日短墙花弄影，晚风斜槛鹤归巢。",
            "老怀自喜诗尤健，几度穷吟忆孟郊。"
        ],
        "notes": "",
        "id": "51c1e0101554581c1474e7ea059eac9c"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "寄桐庐李华甫",
        "preface": "",
        "paragraphs": [
            "客里光阴叹白驹，青山何处故人疏。",
            "花开花落难逢笑，潮去潮来莫寄书。",
            "北海酒深时自醉，西湖水浅晚堪渔。",
            "新诗忽见因相忆，何日携琴话起居。"
        ],
        "notes": "",
        "id": "fc33e0a12f1c5d0337167496988c3209"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "谢人惠梅花",
        "preface": "",
        "paragraphs": [
            "惟有梅花不厌贫，花前笑语伴闲身。",
            "老枝犹带深山雪，生意能回破屋春。",
            "影待月来明户牖，香随风散恼比邻。",
            "寄余何限江南意，几度相看忆故人。"
        ],
        "notes": "",
        "id": "a4d03db787283a885a1598185b325186"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "自笑",
        "preface": "",
        "paragraphs": [
            "自笑儒冠不称时，几回堪笑复堪悲。",
            "闲门事少知贫好，逆境愁多恨死迟。",
            "勋阁麒麟无梦想，故山猿鹤有心期。",
            "纷纷尘俗都如许，吟得诗成欲寄谁。"
        ],
        "notes": "",
        "id": "90425a1e030a7fa517f717f9b29a526c"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "纨扇",
        "preface": "",
        "paragraphs": [
            "露冷飘零半幅纨，伤心不见女乘鸾。",
            "歌残春院桃花暖，愁杀秋庭木叶寒。",
            "满地飞尘何处避，旧时明月向谁看。",
            "应思曾在君怀里，一点恩情欲忘难。"
        ],
        "notes": "",
        "id": "825ba4e3a3490c7991bb88a931e5d5e7"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "呈赵侍郎",
        "preface": "",
        "paragraphs": [
            "飘缈蓬壶隔俗尘，尘中日月易因循。",
            "白驹皎皎犹空谷，秋水娟娟自美人。",
            "何限溪山分晓梦，无情天地著闲身。",
            "抱琴来问吟边信，见说池塘草正春。"
        ],
        "notes": "",
        "id": "fd8b820701ba68192f30226d44186c8f"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "笼中鸟",
        "preface": "",
        "paragraphs": [
            "未是扶摇得意时，笼中日月且相依。",
            "一身天地宜闲过，四面风尘莫远飞。",
            "老树无枝空怅望，春山何处不知归。",
            "冯君爱取新毛羽，休向花前怨落晖。"
        ],
        "notes": "",
        "id": "a4ff0304686468d1da57258e4c8dc49e"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "送张集父分教越之上虞",
        "preface": "",
        "paragraphs": [
            "此去横经涉远途，三江烟雨晚潮初。",
            "颛孙岂是贪求禄，郑老从来爱读书。",
            "驻马晓吟曹庙桧，倚船时看舜乡鱼。",
            "顾予挟册曾游此，故旧相逢为起居。"
        ],
        "notes": "",
        "id": "2de04c1d07b68d7d20b603bd4029380c"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "挽周明府公谨",
        "preface": "",
        "paragraphs": [
            "彭泽归来厌宦情，弁阳山下买山耕。",
            "春风秋月供吟啸，月夕风朝寄死生。",
            "铭墓古人堪仿佛，著书心事更分明。",
            "但能似此存清节，野史须还记姓名。"
        ],
        "notes": "",
        "id": "66d9d7ca4def1e3826360c82a636c12e"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "丙戌送李元晖归",
        "preface": "",
        "paragraphs": [
            "剑影悠悠出故都，酒边临别重踌躇。",
            "吴江霜早愁闻雁，楚泽天宽老钓鱼。",
            "瑶草春风香未歇，美人秋水意何如。",
            "西湖莫忘闲鸥鹭，彊健不妨频寄书。"
        ],
        "notes": "",
        "id": "662648748729b104cf7c150d96478448"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "送陈仲甫挟书游甫里",
        "preface": "",
        "paragraphs": [
            "西风客影鬓毛苍，此去携琴又一方。",
            "欲向书中消日月，何妨篱下寄文章。",
            "于今蜀道无平地，到处并州即故乡。",
            "茶灶笔床犹在否，烦君移棹问沧浪。"
        ],
        "notes": "",
        "id": "c7a00d0f60206dcde88d383b9368620a"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "黄资深入道",
        "preface": "",
        "paragraphs": [
            "霞衣飞舞越山青，回笑时人醉未醒。",
            "春枕卧看琪树月，夜香学拜石坛星。",
            "泥成丹灶烧仙药，移近明窗读道经。",
            "可惜蓬莱归不早，海风正急海波腥。"
        ],
        "notes": "",
        "id": "1d629dc10d6b96bf626ab27e592a71fd"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "送王道士入燕",
        "preface": "",
        "paragraphs": [
            "何处春山采药还，此行万里道途难。",
            "西风尘起衣装重，北斗星低剑气寒。",
            "学跨青牛朝玉阙，语留白鹤守金丹。",
            "洞门无钥须归早，莫待桃花落石坛。"
        ],
        "notes": "",
        "id": "6e075b9a7a70dab28877a9e42959865a"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "送友人建康入道",
        "preface": "",
        "paragraphs": [
            "郁郁文章不称时，岂堪寂寞寄人篱。",
            "早知乱后为儒误，始恨年来入道迟。",
            "春晚茅山犹有术，秋深商岭已无芝。",
            "何当乘此清风去，共看山家未了棋。"
        ],
        "notes": "",
        "id": "625a5b8630ffb9b5a2939f47f42b71f5"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "钓台",
        "preface": "",
        "paragraphs": [
            "诸将驱驰尺寸功，先生来此坐清风。",
            "汉家天地闲身外，严濑烟波落照中。",
            "片石粼粼年岁晚，一丝袅袅利名空。",
            "笑余亦是垂纶客，欲借台前系短篷。"
        ],
        "notes": "",
        "id": "e54b6d1bf2676f3bf3bd830dcfd27a9a"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "雪",
        "preface": "",
        "paragraphs": [
            "几片飘从客鬓来，光摇老眼白皑皑。",
            "不因枯树今朝见，只道寒梅昨夜开。",
            "是处园林迎腊到，一时天地唤春回。",
            "凭谁寄语问滕六，乞与人间此种栽。"
        ],
        "notes": "",
        "id": "7621391adb95280a6da32167f56835d6"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "春日田园杂兴",
        "preface": "",
        "paragraphs": [
            "老我无心出市朝，东风林壑自逍遥。",
            "一犁好雨秧初种，几道寒泉药旋浇。",
            "放犊晓登云外垄，听鶑时立柳边桥。",
            "池塘见说生新草，已许吟魂入梦招。"
        ],
        "notes": "",
        "id": "634555147c2d4b5d219520ec16a863f3"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "己丑元宵",
        "preface": "",
        "paragraphs": [
            "不因灯火有元宵，彊把时光慰寂寥。",
            "十四年来无此兴，三更踏月过河桥。"
        ],
        "notes": "",
        "id": "25f960f9be2e480aff2de352da2b2153"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "王昭君",
        "preface": "",
        "paragraphs": [
            "使者相随出汉宫，辞君上马去匆匆。",
            "只因自恃好颜色，不把金钱买画工。"
        ],
        "notes": "",
        "id": "2e50d16a39293ed6d6c7153168aee04a"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "书斋夜坐",
        "preface": "",
        "paragraphs": [
            "读罢残书听雁声，西风一榻一青灯。",
            "老来清思浑如许，自笑前生莫是僧。"
        ],
        "notes": "",
        "id": "09f0e66459bf1e5ce5a6675e1c6acd00"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "中秋夜坐",
        "preface": "",
        "paragraphs": [
            "寂寞无如此夜坐，西窗剪烛读离骚。",
            "可怜尘世多风雨，天柱峰头月正高。"
        ],
        "notes": "",
        "id": "0bf9833a2f6a35ed7a6283e2b5698e14"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "赠卖花湖妓",
        "preface": "",
        "paragraphs": [
            "客来不惜买花钱，客醉青楼月在天。",
            "欲尽樽前歌舞意，湖头已有早开船。"
        ],
        "notes": "",
        "id": "a838653bbfeac0e342eafcbc7e970df0"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "虞美人",
        "preface": "",
        "paragraphs": [
            "帐中对饮复高歌，饮罢歌残泪雨多。",
            "自是天将亡楚国，不因红粉失山河。"
        ],
        "notes": "",
        "id": "d3e2dab0af054d540a52ff3af1fd2e54"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "月夜独坐",
        "preface": "",
        "paragraphs": [
            "坐久不闻人语喧，风枝吹动宿禽翻。",
            "几家负却三更月，未到钟声已闭门。"
        ],
        "notes": "",
        "id": "3534f50102896b47b8d7cdf04358c7ce"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "送韩仲文归京口  其一",
        "preface": "",
        "paragraphs": [
            "有客京口号竹坡，苍然碧玉横清波。",
            "凄凉𫘞陌走风雨，游尘飞扑征衫多。"
        ],
        "notes": "",
        "id": "1f8a3062c2f263d5e14ca571c4bdef2d"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "送韩仲文归京口  其二",
        "preface": "",
        "paragraphs": [
            "一点吴山看未了，乡梦悠悠大江表。",
            "夕阳何处认归颿，野树苍烟隔飞鸟。"
        ],
        "notes": "",
        "id": "c4ceeaf2376106955af48d70696c3e11"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "送高继伯分教湖之德清",
        "preface": "",
        "paragraphs": [
            "此时不忍抱遗材，欲把文章扇冷灰。",
            "见说读书堂尚在，瓣香寄与谒东莱。"
        ],
        "notes": "",
        "id": "fea78abce5511f98eebb27b14e61c7c3"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "小雪次北客韵",
        "preface": "",
        "paragraphs": [
            "丰年佳瑞此先知，莫恨无多莫恨迟。",
            "若使纷纷犹未已，梅花冻杀又多时。"
        ],
        "notes": "",
        "id": "58e00c92eb2a5d4b5bca9e0bcb8f6bbb"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "赋椰子吸月杯",
        "preface": "",
        "paragraphs": [
            "壳似悬匏护玉房，谁人剖玉注天浆。",
            "有时吞却杯中兔，带得长生药气香。"
        ],
        "notes": "",
        "id": "012b9a2c093f6754351389d04828511d"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "费壶天人一理堂",
        "preface": "",
        "paragraphs": [
            "高高下下两无穷，尽在壶天一色中。",
            "俯仰不堪供一笑，何当相与问洪蒙。"
        ],
        "notes": "",
        "id": "7b2d6d6937d0b0d7488ceb09b1aa3e7e"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "赋黑兔",
        "preface": "",
        "paragraphs": [
            "昔日蟾宫捣药时，桂花树下影依依。",
            "一朝误落人间世，却被缁尘染素衣。"
        ],
        "notes": "",
        "id": "7564c03508155b9a8a400b00700c48fb"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "送友人归越  其一",
        "preface": "",
        "paragraphs": [
            "把手西风晚菊天，梦魂唤醒十年前。",
            "未能扪虱谈时事，且与持螯上酒船。"
        ],
        "notes": "",
        "id": "8ad47e75627b40c886a3f5263a05b3e1"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "送友人归越  其二",
        "preface": "",
        "paragraphs": [
            "吴越青山犹好在，古今明月不长圆。",
            "可堪老大重离别，一片愁心落照边。"
        ],
        "notes": "",
        "id": "398712f0d48364db40b51de30602e3e5"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "端午",
        "preface": "",
        "paragraphs": [
            "相传楚俗试兰汤，一枕南薰日正长。",
            "门掩绿阴无个事，起来烧过午时香。"
        ],
        "notes": "",
        "id": "e2baa13a7c000e2602357d1bc5015b87"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "壬午观火地",
        "preface": "",
        "paragraphs": [
            "烧尽长安市上花，何时重见此繁华。",
            "独怜几处堂前燕，失却新巢过别家。"
        ],
        "notes": "",
        "id": "09b788ae430f78511d74ae4a2dd16383"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "题干洞",
        "preface": "",
        "paragraphs": [
            "何人凿破云烟壑，百丈云烟生节角。",
            "解衣盘礴坐山风，一片松花半空落。"
        ],
        "notes": "",
        "id": "39437a35e26da3b0464c54ecd689fb4a"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "纪梦",
        "preface": "",
        "paragraphs": [
            "薰风一榻卧南窗，无事萦心暑亦凉。",
            "半夜忽生乡土梦，屋前屋后荔枝香。"
        ],
        "notes": "",
        "id": "55d4cbba27d8aa4cda44c02eb2be31b4"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "读史",
        "preface": "",
        "paragraphs": [
            "满道累累尽赭衣，含冤相语泣相随。",
            "不因今日身亲见，只说先秦事可疑。"
        ],
        "notes": "",
        "id": "cde0355a3dd4032cc9a272691407ec16"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "题臙脂骢图",
        "preface": "",
        "paragraphs": [
            "世上纷纷驽与骀，分明此种是龙媒。",
            "雪毛尚带臙脂湿，想是扶桑作浴回。"
        ],
        "notes": "",
        "id": "132848d3e77d95e0addff1916649afcc"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "参寥泉",
        "preface": "",
        "paragraphs": [
            "习习竹风吹古井，点点苔花生断绠。",
            "寒泉不浸诗人脾，谩乞山僧泼春茗。"
        ],
        "notes": "",
        "id": "dd0f1e86413043371b49a11f0d7b28b8"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "枕易",
        "preface": "",
        "paragraphs": [
            "身世相忘象外天，清风一枕几千年。",
            "有时默默焚香坐，闲看白云心自玄。"
        ],
        "notes": "",
        "id": "e70cf0fd21b793af405e1a942be81081"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "忆赵右之",
        "preface": "",
        "paragraphs": [
            "羞见梅花照客身，梅花长好客长贫。",
            "江天摇落年华晚，何处青山有故人。"
        ],
        "notes": "",
        "id": "98fa60c1c40e111ebbff1550f7b0bc7d"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "流杯亭",
        "preface": "",
        "paragraphs": [
            "流杯亭下水无声，满地牛羊野草腥。",
            "何事当时贪宴会，至今帝醉未能醒。"
        ],
        "notes": "",
        "id": "9f634b25d36b1428e5a01c1b6783ae74"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "余杭道中晓行",
        "preface": "",
        "paragraphs": [
            "晓雾溟蒙未见天，山光水影白相连。",
            "余杭不似西川路，六月中旬叫杜鹃。"
        ],
        "notes": "",
        "id": "adfc5a3389467a2363430e302c343495"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "项籍",
        "preface": "",
        "paragraphs": [
            "盖世英雄冠古今，干戈未定日相寻。",
            "帐中一夕悲歌处，霸气难降儿女心。"
        ],
        "notes": "",
        "id": "532b827aed0f325824423f094918d9c7"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "绿珠",
        "preface": "",
        "paragraphs": [
            "忍将死别季伦家，百丈楼前日色斜。",
            "一片香魂随笛散，却疑吹落玉梅花。"
        ],
        "notes": "",
        "id": "18991844c12d05a9973b73c06012310c"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "铜雀台",
        "preface": "",
        "paragraphs": [
            "月正明时星正稀，邺城风雨忽凄凄。",
            "荒台深锁残春色，半夜寒鸦遶树啼。"
        ],
        "notes": "",
        "id": "baf3b73873b488bc08b7297e61735525"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "山云",
        "preface": "",
        "paragraphs": [
            "去如断雁失群飞，来是高僧出定归。",
            "无去无来林下客，吟魂一片共依依。"
        ],
        "notes": "",
        "id": "d5be536cf807a5030fca9ad7ed31786e"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "题画",
        "preface": "",
        "paragraphs": [
            "娇红淡粉逞春姿，好手移来一两枝。",
            "见说此花三十种，只消莫画醉西施。"
        ],
        "notes": "",
        "id": "5a794fb47e8022f4cddb4962ba378ac7"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "赠赵主簿不语不食",
        "preface": "",
        "paragraphs": [
            "本非学仙者，一日与仙期。",
            "绝粒自无术，不言人谓痴。",
            "倚筇看鹤语，分果饲猨饥。",
            "何似归山好，山中有紫芝。"
        ],
        "notes": "",
        "id": "29e1b1e0995cf9b2da90d604e4a42b66"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "赠隠士",
        "preface": "",
        "paragraphs": [
            "不隠山林隠市廛，半生活计此书田。",
            "可怜世上无扬子，谁识雄心在太玄。"
        ],
        "notes": "",
        "id": "9224f502fa8e924e729708a469e40094"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "寄悼浦江吴县令清翁",
        "preface": "",
        "paragraphs": [
            "曾于诗里识清名，几夜吟看婺女星。",
            "番令宅前花未盛，延陵墓上草先青。",
            "灯摇残月佳人哭，碑立斜阳御史铭。",
            "一纸哀歌和泪寄，山高水远树冥冥。"
        ],
        "notes": "",
        "id": "b3c0de2350675af0576341b8acdeba59"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "寄友人",
        "preface": "",
        "paragraphs": [
            "少年锐气尽消磨，岁月相随醉梦过。",
            "今古悠悠交道变，江山渺渺俗人多。",
            "绝弦应为无知者，鼓瑟其如不好何。",
            "从此诗筒频寄取，鶑花时节莫蹉跎。"
        ],
        "notes": "",
        "id": "cea8172b8e8b4050e323b0054c195361"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "寄李合舍",
        "preface": "",
        "paragraphs": [
            "楚树吴云隔几尘，相思两地各伤神。",
            "悠悠岁月多华发，历历江山少故人。",
            "苔屋不来今日雨，草池长梦旧家春。",
            "便鸿为问平安信，聊当西风寄白苹。"
        ],
        "notes": "",
        "id": "717bf755cc3eff09194c0b19a1911fa9"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "酬婺郡学高广文",
        "preface": "",
        "paragraphs": [
            "十载持竿浙水滨，江空岁晚更愁人。",
            "秦楼歌舞多燕剑，洛社风流少晋巾。",
            "伏枥已甘存老马，随波不解纵穷鳞。",
            "广文何日归茅屋，共醉樽前未死身。"
        ],
        "notes": "",
        "id": "abe95e55343d689641cd2073bc1668e4"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "酬高景仁见寄",
        "preface": "",
        "paragraphs": [
            "忆昔邮亭奉别裾，不知别后意何如。",
            "夕阳树外烟尘隔，明月河边笑语疏。",
            "客路惊回飞去梦，天风吹落寄来书。",
            "西湖莫问残春色，且好白茅山下居。"
        ],
        "notes": "",
        "id": "6347e56b5e1390e46b7ab80e9f26ff70"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "酬卢宗说见贻",
        "preface": "",
        "paragraphs": [
            "我有离别肠，一日回百周。",
            "流光日以迈，离别何时休。",
            "仓庚求友声，朝莫鸣相酬。",
            "暖风老麦熟，秀野新阴稠。",
            "美人隔吴树，皓月明苏州。",
            "相望倚寥廓，孤怀抱绸缪。",
            "鬰志不得语，愁思纷如抽。",
            "遐想江湖人，长作鸥鹭俦。",
            "雨花落笔床，水芳萦钓舟。",
            "赠我锦绣篇，坐之芰荷洲。",
            "好语尉心曲，喜色栖眉头。",
            "君子怀友生，小人徇俗流。",
            "颓波日靡靡，恶风声飕飕。",
            "喧啾乱孤皇，舞跃沸群鳅。",
            "抚景发浩叹，举觞不成讴。",
            "自顾蒲柳衰，敢望桑榆收。",
            "一生犹转蓬，百年如传邮。",
            "聚会苦不恒，浩荡宜纵游。",
            "拍浮酒在船，枕籍糟成丘。",
            "一醉乐陶陶，千古空悠悠。",
            "愿从卢博士，盘礴仙家楼。"
        ],
        "notes": "",
        "id": "22bf99e9c4b1e7c899b7214d36d0f7c0"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "寄生树",
        "preface": "",
        "paragraphs": [
            "嗟哉寄生树，微根不自立。",
            "矗矗栖林壑，森森动原隰。",
            "本非梁栋材，唯有禽鸟集。",
            "纵逃千斧侵，宁免寒暑袭。",
            "一朝失所托，早暮不相及。",
            "人生同此寄，百年一呼吸。",
            "湿沫偷呴濡，疏漏强缀葺。",
            "未能与物化，安悟此机入。",
            "吾每叹吾生，忧思继以泣。",
            "托根非其所，举世沦以习。",
            "老枝年岁晚，病叶风雨急。",
            "神山眇何许，瑶草不可拾。"
        ],
        "notes": "",
        "id": "4c9d806b78b2e85f887461b9e88096e8"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "听徐天民琴",
        "preface": "",
        "paragraphs": [
            "闲堂风月深，自此出瑶琴。",
            "为我弹一曲，悠然生古心。",
            "余清分坐客，微响拂流禽。",
            "世上是非耳，谁能知此音。"
        ],
        "notes": "",
        "id": "96c13048b7bb49bca118ddd7e5081b27"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "烧香",
        "preface": "",
        "paragraphs": [
            "坐我以灵室，炉中一篆香。",
            "清芬醒耳目，余气入文章。",
            "微见五云散，闲消半日长。",
            "旧书重读罢，风味更悠扬。"
        ],
        "notes": "",
        "id": "61dd5366f4a86a7b25d9769d74f0bb05"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "重游四圣观",
        "preface": "",
        "paragraphs": [
            "此是前朝扈跸功，祥飞一朵锦云红。",
            "旌旗南渡长江外，香火西湖片水中。",
            "白鹤往来华表月，碧桃开落石坛风。",
            "刘郎今日玄都过，十四年前事不同。"
        ],
        "notes": "",
        "id": "f4ff96930efccf45bb169a94e1cb2ccf"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "昌化道中",
        "preface": "",
        "paragraphs": [
            "不因来此地，不识别山春。",
            "几处坟无主，多年树有神。",
            "闻猨惊落日，畏虎问行人。",
            "忽到孤峰顶，白云飞满身。"
        ],
        "notes": "",
        "id": "25bbd4473c5861b9c6073c8cae5bf061"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "湖上",
        "preface": "",
        "paragraphs": [
            "东风残柳旧烟青，不见长亭共短亭。",
            "几处王孙芳草地，胡僧相对坐看经。"
        ],
        "notes": "",
        "id": "dbff80d23607fa61f242ed743c3102b1"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "鹤泉为丁君瑞赋",
        "preface": "",
        "paragraphs": [
            "为厌缁尘污缟衣，闲身甘共水相依。",
            "尘间那得清泠水，何似瑶池饮夕晖。"
        ],
        "notes": "",
        "id": "4d3118a98215e94675d04a593f4d6a3e"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "对兰",
        "preface": "",
        "paragraphs": [
            "蔼蔼抱幽姿，幽人得自怡。",
            "爱之似君子，好不在花枝。",
            "浊世已如许，香心终未衰。",
            "窗前堪作伴，闲读九歌词。"
        ],
        "notes": "",
        "id": "78ec9089e04e2c04d135863fdc22f5b1"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "载菊分题",
        "preface": "",
        "paragraphs": [
            "不用移春槛，西风满小车。",
            "行行无长物，粲粲只黄花。",
            "晚色装秋重，寒香引雾斜。",
            "辇来尊俎处，有酒不须赊。"
        ],
        "notes": "",
        "id": "6810a70f32229338fe1bbf67e0e78b1e"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "鹡鸰",
        "preface": "",
        "paragraphs": [
            "朝兮呼相食，莫兮呼相集。",
            "行行水之湄，止止原之隰。",
            "行止相与言，慎勿罗网入。",
            "君看禽鸟心，犹念在原息。",
            "嗟哉郑氏子，糊口不自给。"
        ],
        "notes": "",
        "id": "869eabf3dd903bbbe63d7328c555907d"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "归燕",
        "preface": "",
        "paragraphs": [
            "营巢生计失，余恨更依依。",
            "故国知何处，西风满去衣。",
            "花案空昨梦，柳巷竟残晖。",
            "欲问兴亡事，无言各自飞。"
        ],
        "notes": "",
        "id": "4eb0edffe41febafbae7df9496b7ea51"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "仓庚",
        "preface": "",
        "paragraphs": [
            "谁将晚秋菊，染作新春衣。",
            "立当花枝上，惊散群鸟飞。",
            "一声复一声，声声如歔欷。",
            "歔欷意何如，乔木空无依。",
            "相呼入幽谷，今人交道非。"
        ],
        "notes": "",
        "id": "25d90763e5fad126ddd139321d17745c"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "飞云亭",
        "preface": "",
        "paragraphs": [
            "越山眇何许，孤影更依依。",
            "每见无心出，因思啮指归。",
            "随风游泮水，带雨湿斑衣。",
            "应想巴陵地，春余寸草晖。"
        ],
        "notes": "",
        "id": "3f5c88f6640e2d2a4483ec7a96ae599a"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "林处士湖居",
        "preface": "",
        "paragraphs": [
            "儒家生计薄，火后复何如。",
            "白发谁怜汝，青山自借居。",
            "种花思旧业，对竹理残书。",
            "莫叹今牢落，湖边尚可渔。"
        ],
        "notes": "",
        "id": "aecf4a5fde9100c3c401b45f5c8ee897"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "题金华方韶卿在雅堂",
        "preface": "",
        "paragraphs": [
            "钟仪作楚奏，庄舄吟越声。",
            "土风固尔殊，心事终当明。",
            "韶濩久不伦，矧复英与茎。",
            "正声何寥寥，淫哇鸣纵横。",
            "世有知音人，恻恻闻若惊。",
            "抱器入河海，泯默怀幽贞。",
            "掩泣望西狩，素王不复生。",
            "怆然鼓一曲，聊以舒此情。",
            "一鼓草木震，再鼓山岳清。",
            "我耳非子期，顾我一再倾。",
            "何当登斯堂，酌酒歌鹿鸣。"
        ],
        "notes": "",
        "id": "206da27c9b4c96b86631da808dc2e308"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "黄高士山房",
        "preface": "",
        "paragraphs": [
            "绝无一语到人间，但把瑶琴续续弹。",
            "夜鹤归来山月白，松花吹落石林寒。"
        ],
        "notes": "",
        "id": "b4dd3f2048a6b2aab1c530ae4e7bb74c"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "寄送介夫城居",
        "preface": "",
        "paragraphs": [
            "曾赋隠居图，知君已定居。",
            "移家重入市，引鹤自挑书。",
            "烟雨生新梦，云山护旧庐。",
            "但令风浪静，何处不堪渔。"
        ],
        "notes": "",
        "id": "1986468cc84b6f5266c0856e79c6f70a"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "偶作  其一",
        "preface": "",
        "paragraphs": [
            "春风跃马看花时，肯信秋风鬓易衰。",
            "富贵百年皆长物，老来方悔读书迟。"
        ],
        "notes": "",
        "id": "484094a2488f0ee9b6a202d87fbc9409"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "偶作  其二",
        "preface": "",
        "paragraphs": [
            "少年场屋苦奔波，每对书檠读不多。",
            "三十年来书好读，可怜老眼费摩挲。"
        ],
        "notes": "",
        "id": "53e4f69235d0a59c5542b227e8019eee"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "偶题",
        "preface": "",
        "paragraphs": [
            "来到深山处士家，山前山后响缲车。",
            "老夫不晓人间事，行遍西园看橘花。"
        ],
        "notes": "",
        "id": "67a95d9550c262cc622fe160bb9ac9d4"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "无题  其一",
        "preface": "",
        "paragraphs": [
            "学书学剑两茫然，空过浮生五十年。",
            "拟向烟波深处住，王租已及钓鱼船。"
        ],
        "notes": "",
        "id": "65c886ab62f7ca62086771664b49f154"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "无题  其二",
        "preface": "",
        "paragraphs": [
            "华毂高轩傲世尘，一枝筇竹喜相亲。",
            "精神我愧鸿都客，甲子谁同绛县人。",
            "悠远山川终古在，鲜妍花草逐时新。",
            "故交霜叶凋零尽，欲话当年记不真。"
        ],
        "notes": "",
        "id": "4480417775f9aa5b88a5f36b66f59be0"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "自题",
        "preface": "",
        "paragraphs": [
            "每恨诗才短，吟来两目昏。",
            "虽然五七字，难似万余言。",
            "雅道扶不起，苦心谁共论。",
            "几回风雨夜，哭杀杜陵魂。"
        ],
        "notes": "",
        "id": "f4a0a5519a6eff4c9fa9061b3f749232"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "读文丞相宋瑞诗  其一",
        "preface": "",
        "paragraphs": [
            "宰相临危不辱身，晋周惟有两忠臣。",
            "国亡八载身方死，今古更无第二人。"
        ],
        "notes": "",
        "id": "1f7ccbde13e25a73a37468e19c6074cc"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "读文丞相宋瑞诗  其二",
        "preface": "",
        "paragraphs": [
            "身后声名满世间，孤魂万里朔风寒。",
            "何年得见忠臣传，且把君诗当史看。"
        ],
        "notes": "",
        "id": "5857b60dec445c192724e037c1192d88"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "送高景仁之广德",
        "preface": "",
        "paragraphs": [
            "不愁离别难，江浙片云闲。",
            "黄叶晚秋径，白茅深处山。",
            "有诗连梦远，无累得身闲。",
            "若遇西风便，安书寄雁还。"
        ],
        "notes": "",
        "id": "9fd6c8f892343f80c9a4750aeb9acb46"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "送林校书入山",
        "preface": "",
        "paragraphs": [
            "茫茫尘世厌风波，但把柴门掩薜萝。",
            "朝野交游能有几，文章气味已无多。",
            "收书且作林泉隠，洗砚闲将岁月磨。",
            "后夜偶然逢埜叟，错看太乙重相过。"
        ],
        "notes": "",
        "id": "6294e714ebe31a4bc09e346da7c6f539"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "送罗寿可归临江",
        "preface": "",
        "paragraphs": [
            "琴剑西还已有期，白云飞处望多时。",
            "湖边别酒春风醉，江上归帆落日迟。",
            "客思悠悠生远树，梦魂隠隠入芳篱。",
            "到家若话吴中事，自有哀歌寄楚词。"
        ],
        "notes": "",
        "id": "35a6956ee54d059aa3a3d6a86e1d45f4"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "送叶东叔归永嘉",
        "preface": "",
        "paragraphs": [
            "君浙余闽数千里，相逢共饮西湖水。",
            "湖水正甘鱼正肥，一曲离歌入秋耳。",
            "八月风高草木悲，荒城日夜尘沙飞。",
            "家山况有古雁荡，此山不归将何之。"
        ],
        "notes": "",
        "id": "a6236cc538bb536b0025e3e6762b5b6d"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "送李元晖合舍归庐陵",
        "preface": "",
        "paragraphs": [
            "锐气如君老不磨，悠悠世路涉风波。",
            "西湖旧识惟鸥鹭，故国重来尽黍禾。",
            "短枕客中生梦少，归舟江上载诗多。",
            "相逢未久忽相别，奈此夕阳芳草何。"
        ],
        "notes": "",
        "id": "358097664b73efdf26b96264dba423b3"
    },
    {
        "author": "连文凤",
        "dynasty": "宋",
        "type": "诗",
        "rhythmic": "",
        "title": "送曹之才游天目山",
        "preface": "",
        "paragraphs": [
            "突兀双峰晓色分，瘦筇支足上昆仑。",
            "雷声俯听婴儿语，石势平看骏马奔。",
            "故国山川千古在，前朝人物几家存。",
            "登临不用多怊怅，只好清吟伴野猨。"
        ],
        "notes": "",
        "id": "27cdacc194c3053dda61769b4e63d0a8"
    }
]