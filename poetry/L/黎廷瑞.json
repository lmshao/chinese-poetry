[
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "送梁必大归杭省亲  其一",
        "preface": "",
        "paragraphs": [
            "悠悠楚水，霭霭吴云。",
            "孰作之合，胡然而分。",
            "岂无良朋，我独子忻。",
            "於穆令德，有粲其文。"
        ],
        "notes": "",
        "id": "2ba2ad0bc9932b3a77a8c4863e25a86d"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "送梁必大归杭省亲  其二",
        "preface": "",
        "paragraphs": [
            "吴云霭霭，楚水悠悠。",
            "眷念庭闱，道阻且修。",
            "为贫而仕，匪食孰求。",
            "曷不偕来，以解尔忧。"
        ],
        "notes": "",
        "id": "91b7d89bb89f5c5cbbf8c74cf83c791f"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "送梁必大归杭省亲  其三",
        "preface": "",
        "paragraphs": [
            "瞻彼日月，有望有弦。",
            "慨彼中年，别友实难。",
            "有芹于池，有芝于山。",
            "式遄其归，勿远其还。"
        ],
        "notes": "",
        "id": "d4c58ac921a81afc2bbc5833c20094de"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "李泌二首",
        "preface": "",
        "paragraphs": [
            "一副黄台话，离离咏种瓜。",
            "都来三十字，救得两官家。"
        ],
        "notes": "",
        "id": "f64c55ca0ae75a167ff047df49ab44f1"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "食新有感",
        "preface": "",
        "paragraphs": [
            "尽道丰年好，停餐意惘然。",
            "离离洛都黍，莽莽建州田。"
        ],
        "notes": "",
        "id": "f54e4c01d01bd4d5b605036e70cd1598"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "题赵氏晓山  其一",
        "preface": "",
        "paragraphs": [
            "旦气炯清明，曙色淡空净。",
            "悠然见青山，尽见天地性。"
        ],
        "notes": "",
        "id": "7a56b5d97230faae978bf9bec1c3fa14"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "题赵氏晓山  其二",
        "preface": "",
        "paragraphs": [
            "烟云乱昼阴，雨雹交晚风。",
            "道人定眼观，祇与清晓同。"
        ],
        "notes": "",
        "id": "de6f1d583ea164423250a11cca138fbf"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "张良",
        "preface": "",
        "paragraphs": [
            "博浪挥椎处，惓惓报国仇。",
            "如何销印事，独不为韩谋。"
        ],
        "notes": "",
        "id": "b9e8f298250bd64cc9d4ede0f051e86f"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "凤凰台二首  其一",
        "preface": "",
        "paragraphs": [
            "泪落零阳酒一杯，赤藤遗墨亦堪哀。",
            "苍梧云去箫声冷，莫是当年也误来。"
        ],
        "notes": "",
        "id": "f4f24ae909164453e3cbd28a44698ccb"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "凤凰台二首  其二",
        "preface": "",
        "paragraphs": [
            "三山二水年年在，向日浮云处处多。",
            "醉拍栏杆呼李白，东风吹雨下新河。"
        ],
        "notes": "",
        "id": "a0acd1576d251bb3ec7c1ba5fb3dc4e8"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "半山寺谒谢太傅像",
        "preface": "",
        "paragraphs": [
            "狐精解唱桂枝香，一曲中洲禾黍黄。",
            "办得苍生谢安石，东山丝竹又何妨。"
        ],
        "notes": "",
        "id": "06614998b43dfc7bed838573f4c73ce4"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "舟行",
        "preface": "",
        "paragraphs": [
            "深深人语转苍崖，牵路如梯滑似苔。",
            "睡起拥篷看奇石，一方新绿入船来。"
        ],
        "notes": "",
        "id": "e25a1c52aa19cd0db2f4f69ef725cf66"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "寄龙山谭使君五首  其一",
        "preface": "",
        "paragraphs": [
            "万里云涛海峤秋，倩人扶上黑云兜。",
            "一帘新雨西楼晚，卧听乌衣说旧愁。"
        ],
        "notes": "",
        "id": "829055d27924d7f2b7ade1d46e7a1bd0"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "寄龙山谭使君五首  其二",
        "preface": "",
        "paragraphs": [
            "流离迁徙古今同，澹沲青山往事空。",
            "四壁虫声秋思苦，梦中犹自奏豳风。"
        ],
        "notes": "",
        "id": "d56ddbc7b66125f6f23a92a4a54d070d"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "寄龙山谭使君五首  其三",
        "preface": "",
        "paragraphs": [
            "雾阁云窗罨画开，半栽松竹半栽梅。",
            "不须更种桃花树，怕引渔郎入洞来。"
        ],
        "notes": "",
        "id": "660ffea3ba8ac178d94b835bc3b92351"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "寄龙山谭使君五首  其四",
        "preface": "",
        "paragraphs": [
            "题遍寒岩古佛庐，唐人诗句晋人书。",
            "山灵亦恨无清福，消得君侯此卜居。"
        ],
        "notes": "",
        "id": "eb407ff2ea023e1ec1776b35f83db018"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "夜坐",
        "preface": "",
        "paragraphs": [
            "梧桐月转影翩翩，竹屋抄书夜未眠。",
            "林下不知秋远近，西风一叶堕灯前。"
        ],
        "notes": "",
        "id": "c4cde1741a1ccb8f0c9dfd453a9a82e3"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "湖上夜坐二首  其一",
        "preface": "",
        "paragraphs": [
            "露坐空庭竹四围，夜深更不掩柴扉。",
            "茫茫云海月未上，苍耳满园萤乱飞。"
        ],
        "notes": "",
        "id": "8c7c068467b6c85e4d6218fbcc8882bc"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "湖上夜坐二首  其二",
        "preface": "",
        "paragraphs": [
            "平湖漠漠来孤艇，远树冥冥见一灯。",
            "翁媪隔篱呼稚子，岸头犹有未收罾。"
        ],
        "notes": "",
        "id": "be3d27d4d9f4fa60f50e85b0d45a1451"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "午坐偶成",
        "preface": "",
        "paragraphs": [
            "日高篁竹门长掩，春晚芜菁花乱开。",
            "寂寞更无人问字，一双蝴蝶雨中来。"
        ],
        "notes": "",
        "id": "f7e974a5026c8626897488982ce880f8"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "扬州遇雪呈祝静得二首  其一",
        "preface": "",
        "paragraphs": [
            "玉珮珊珊怯暮寒，青霄夜半蹑飞鸾。",
            "真妃似念寻芳晚，别剪琼花与客看。"
        ],
        "notes": "",
        "id": "e7c90c8035fdbfe84addbfca1aa29e4d"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "扬州遇雪呈祝静得二首  其二",
        "preface": "",
        "paragraphs": [
            "六合沉冥四壁空，梦魂只绕楚云东。",
            "明当挂席黄天荡，卧看茫茫柳絮风。"
        ],
        "notes": "",
        "id": "f6740decf042b3b3cffd0fe95a42b46d"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "落花",
        "preface": "",
        "paragraphs": [
            "红雪霏霏入燕泥，朝来犹是可怜枝。",
            "春风葵麦玄都观，可是刘郎见事迟。"
        ],
        "notes": "",
        "id": "be1f4d4db586463112da810333c4d7d1"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "饮百花洲四首  其一",
        "preface": "",
        "paragraphs": [
            "北岭寻花云绕屐，东湖载酒水平船。",
            "旧游零落令余几，回首春风十二年。"
        ],
        "notes": "",
        "id": "8521fe6e37911ea2d182b7d17e05abb0"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "饮百花洲四首  其二",
        "preface": "",
        "paragraphs": [
            "湖山几度少年游，散髪吹箫坐小舟。",
            "秋鬓苍苍春树碧，更堪重过百花洲。"
        ],
        "notes": "",
        "id": "9645daf99de472ce3c503a95ae668aa9"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "饮百花洲四首  其三",
        "preface": "",
        "paragraphs": [
            "桃花绕屋竹参天，曾向湖西住五年。",
            "回首但余葵麦在，古今何必更桑田。"
        ],
        "notes": "",
        "id": "23d60af5e6f8393b57845d87af7720b9"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "饮百花洲四首  其四",
        "preface": "",
        "paragraphs": [
            "归鸦澹澹夕阳闲，窅窕楼台紫翠间。",
            "说向城中应不信，隔湖最好看芝山。"
        ],
        "notes": "",
        "id": "3ca56d7214fcf038a6cf310169658c63"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "东湖诗十首  其一",
        "preface": "",
        "paragraphs": [
            "游丝窈窕织春晖，杨柳人家半掩扉。",
            "一片暖云筛雨过，杏花疏处见鶑归。"
        ],
        "notes": "",
        "id": "d1546dfda752830748691adfc0253d2f"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "东湖诗十首  其二",
        "preface": "",
        "paragraphs": [
            "梅径苔花长菉衣，仙翁跨鹤不曾归。",
            "五陵年少无聊頼，几阵风铃放鸽飞。"
        ],
        "notes": "",
        "id": "eac2278e0372dc821fb93a82187c71cf"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "东湖诗十首  其三",
        "preface": "",
        "paragraphs": [
            "万顷湖波水渺茫，两堤新绿柳丝长。",
            "晚来疏雨浮鸥外，何处渔郎泛小航。"
        ],
        "notes": "",
        "id": "726d5b1e824756563cccfc260f6f921f"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "田家",
        "preface": "",
        "paragraphs": [
            "陌上青裙跣送茶，篱根白髪卧看家。",
            "山禽不语簷阴转，一树轻风落柿花。"
        ],
        "notes": "",
        "id": "6ea8ffc2f1dbaea885b9613e9309c11a"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "山行二绝  其一",
        "preface": "",
        "paragraphs": [
            "杖藜窅窕更崎岖，黄叶漫山路欲无。",
            "小屋低烟长短竹，曲塘斜日两三凫。"
        ],
        "notes": "",
        "id": "cd0c4620dcf7e8d0005f0b09599c7ab2"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "山行二绝  其二",
        "preface": "",
        "paragraphs": [
            "野老相过一笑迎，黄鸡白酒愧深情。",
            "山空日落早归去，昨夜隔篱闻虎声。"
        ],
        "notes": "",
        "id": "deb5ab7c905d10316914ee95c7cd5019"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "客舍",
        "preface": "",
        "paragraphs": [
            "门前苍耳与人齐，屋后青蛙作鬼啼。",
            "风雨潇潇天正黑，披衣不寐听鸣鸡。"
        ],
        "notes": "",
        "id": "12c3ae5b96e7daf8af3852125de5cf68"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "大雪过花子峰下有怀仲退南翁兼简志上人  其一",
        "preface": "",
        "paragraphs": [
            "诗人得意吐还休，长要胸中此境留。",
            "千载风流今始解，剡溪夜半有行舟。"
        ],
        "notes": "",
        "id": "38b411c5204644417cdbe95d21d421f3"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "大雪过花子峰下有怀仲退南翁兼简志上人  其二",
        "preface": "",
        "paragraphs": [
            "阁下溪流阁上山，溪山正好此时看。",
            "绝怜孤负临风约，输与山僧独倚阑。"
        ],
        "notes": "",
        "id": "de95b56fd8aad3bc4396d1c567998fb4"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "九日二首",
        "preface": "",
        "paragraphs": [
            "山下惊天动地雷，山头听得似婴孩。",
            "几回看尽人间世，只好登高莫下来。"
        ],
        "notes": "",
        "id": "55b4b18831f760112cce4e1fb53f1ac2"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "予旧游白鹿洞坐看书台风泉四面松声万壑去三十年犹在吾耳",
        "preface": "",
        "paragraphs": [
            "风泉吹满看书台，洞口松声万壑哀。",
            "几度倚阑听不足，请君琴里写归来。"
        ],
        "notes": "",
        "id": "ce28a33c9803e54f45aa648ccb7a42ac"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "雨后过东山",
        "preface": "",
        "paragraphs": [
            "羸骖破帽约轻寒，破费春风半日闲。",
            "一事无成年四十，又随花柳过东山。"
        ],
        "notes": "",
        "id": "7b412a2ecaa81766fdd0ee5a518965e9"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "山行",
        "preface": "",
        "paragraphs": [
            "篮舆一路野梅风，午酒蒙蒙困未松。",
            "侧首松梢听晴哢，数峰残雪夕阳中。"
        ],
        "notes": "",
        "id": "7c9f12efdfb218b7a07bdbbc2e986ad4"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "病目",
        "preface": "",
        "paragraphs": [
            "两眼谁怜著古今，中年赢得泪沾巾。",
            "冥鸿灭没看天晓，搔首熏风对玉琴。"
        ],
        "notes": "",
        "id": "7216201805099ffdd2e5af5547f6745d"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "王子猷",
        "preface": "",
        "paragraphs": [
            "东晋诸公富贵痴，风流千载使人悲。",
            "子猷欲作袁安卧，还有闲情适剡溪。"
        ],
        "notes": "",
        "id": "a039ed906937e63716b6aba68a4328b7"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "过马当祈风",
        "preface": "",
        "paragraphs": [
            "独倚危樯数过鸿，家山渺渺楚云东。",
            "吟情不到滕王阁，只乞归帆一日风。"
        ],
        "notes": "",
        "id": "4e64793d798793080bfcd19a4b153588"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "楚翁别五年丙午四月来山中风雨数日因话旧作再赋三绝仆与楚翁至是三听雨矣不知自此又几听雨耶  其一",
        "preface": "",
        "paragraphs": [
            "舍前舍后竹冥冥，山雨潇潇彻夜听。",
            "还似当年谈旧梦，两翁相对一灯青。"
        ],
        "notes": "",
        "id": "0fcd61cae697719f4aea9f04335120fd"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "楚翁别五年丙午四月来山中风雨数日因话旧作再赋三绝仆与楚翁至是三听雨矣不知自此又几听雨耶  其二",
        "preface": "",
        "paragraphs": [
            "五载期君君不来，悠悠世路忽相猜。",
            "从今无事长相见，纵使百年能几回。"
        ],
        "notes": "",
        "id": "a1f11b2eb4e004d42c94a07814002873"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "楚翁别五年丙午四月来山中风雨数日因话旧作再赋三绝仆与楚翁至是三听雨矣不知自此又几听雨耶  其三",
        "preface": "",
        "paragraphs": [
            "三千年待桃花结，五百岁还铜狄磨。",
            "我辈相期非旦暮，五年离别未为多。"
        ],
        "notes": "",
        "id": "27d1e8f25bff4b01e2096afdb6e10805"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "新城宴集夜归",
        "preface": "",
        "paragraphs": [
            "猎猎天风吹酒醒，茅茨篱落尚灯明。",
            "梅花屋背无人见，残角疏钟雪一城。"
        ],
        "notes": "",
        "id": "f89fe4ff992814a53b9ad966b8b66a6a"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "清溪许希贤自号拙逸为赋四绝  其一",
        "preface": "",
        "paragraphs": [
            "结绳已是散洪蒙，书契纷纷日更工。",
            "无极已前谁得似，一帘草色自春风。"
        ],
        "notes": "",
        "id": "b2ed5c52edd5857d82d9e97adead12d2"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "清溪许希贤自号拙逸为赋四绝  其二",
        "preface": "",
        "paragraphs": [
            "瓜果蛛丝五彩针，年年儿女费精神。",
            "世间巧尽天无巧，更要如何巧与人。"
        ],
        "notes": "",
        "id": "bb80b7ebdaec224285adc7c1083f7d52"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "清溪许希贤自号拙逸为赋四绝  其三",
        "preface": "",
        "paragraphs": [
            "能言鹦鹉锁金笼，夜夜家山桂子风。",
            "羡杀双鸠有闲福，相呼相唤柳阴中。"
        ],
        "notes": "",
        "id": "8bdb3d6866af29fbc8583bd1169730ff"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "清溪许希贤自号拙逸为赋四绝  其四",
        "preface": "",
        "paragraphs": [
            "莫笑区区老汉阴，桔橰省力却劳心。",
            "瓮头别有天机在，春雨半畦新绿深。"
        ],
        "notes": "",
        "id": "f8b742a1b48edbbefef36116082aba83"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "次韵张龙使君十绝  其一",
        "preface": "",
        "paragraphs": [
            "泠泠流水山围洞，漠漠桃花春闭门。",
            "蛇去马来多少梦，桃源还是旧乾坤。"
        ],
        "notes": "",
        "id": "b23b11e38bbb79206b4ff5d618681535"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "次韵张龙使君十绝  其二",
        "preface": "",
        "paragraphs": [
            "雨余秧马各相先，绿满平畴断复连。",
            "喜得人间机事息，桔橰闲在槿篱边。"
        ],
        "notes": "",
        "id": "530e633a5dbf17951ecc8c37e2aef8a5"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "次韵张龙使君十绝  其三",
        "preface": "",
        "paragraphs": [
            "尘里一笼天地窄，楼头万幅水云宽。",
            "何当化作千年鹤，却伴辽东管幼安。"
        ],
        "notes": "",
        "id": "930329c3b4ea3b59185a791d28543a8b"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "端午东湖观竞渡",
        "preface": "",
        "paragraphs": [
            "记得当年年少时，兰汤浴罢试新衣。",
            "三三五五垂杨底，守定龙舟看不归。"
        ],
        "notes": "",
        "id": "9dc2e58b95ac5046a0ebe5b539368388"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "赠山翁",
        "preface": "",
        "paragraphs": [
            "浮云鬰鬰成苍狗，黄鹄高高化白凫。",
            "惟有大程窥此妙，不将算法问尧夫。"
        ],
        "notes": "",
        "id": "646f811238ea0db20b350569274bfe1b"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "丁丑元夕",
        "preface": "",
        "paragraphs": [
            "袅袅条风至，悠悠桂影升。",
            "黄昏村市鼓，红日社林灯。",
            "节序更悲乐，乾坤几废兴。",
            "龙城旧游处，说著泪沾膺。"
        ],
        "notes": "",
        "id": "a63672fb41060ea047ca12d6c2f9d4ce"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "戊寅人日",
        "preface": "",
        "paragraphs": [
            "满饮东风酒，悠悠自醉眠。",
            "英雄悲往运，儿女乐新年。",
            "杨柳娇无頼，梅花老更妍。",
            "半窗晴日晚，欹枕听春鸢。"
        ],
        "notes": "",
        "id": "75057aad23a2bdb908240bd8c429c92a"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "赠地理方生",
        "preface": "",
        "paragraphs": [
            "桑田还变海，深谷或为陵。",
            "物化全难料，山经果可凭。",
            "小溪春绿绕，新树午阴层。",
            "且了登临事，风烟拥瘦藤。"
        ],
        "notes": "",
        "id": "bd81e652638e275d7bb5079e3f9b4093"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "入夏",
        "preface": "",
        "paragraphs": [
            "入夏才几日，新晴已不禁。",
            "阑珊花晚景，掩映树初阴。",
            "西照山河影，南风天地心。",
            "物情殊可笑，团扇已骎骎。"
        ],
        "notes": "",
        "id": "e3cdc9c5ad819e34ff18eb8fb4fab016"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "听琴",
        "preface": "",
        "paragraphs": [
            "虚籁起还休，轻丝断复抽。",
            "鬼啼湘竹雨，木落洞庭秋。",
            "因子作浙操，令人悲楚囚。",
            "苍梧不可叫，杳杳暮云愁。"
        ],
        "notes": "",
        "id": "7fa688386b7d73b9cbe6ead84a989cb1"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "江行",
        "preface": "",
        "paragraphs": [
            "卷纤崖形断，开帆浦意孤。",
            "长天低去鸟，落日蘸平湖。",
            "渺渺千年梦，悠悠万化途。",
            "倚篷成晤叹，渔唱在菰蒲。"
        ],
        "notes": "",
        "id": "d07fbcfc64ac1939ddd5cffab6a6f125"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "新亭",
        "preface": "",
        "paragraphs": [
            "不复新亭泪，其如感慨何。",
            "北风吹草木，西照满山河。",
            "王谢闻孙少，萧陈短梦多。",
            "庭芳摇落尽，江上有渔歌。"
        ],
        "notes": "",
        "id": "573ad0b54e9d7ca7885d87b4f94b1b74"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "听琴",
        "preface": "",
        "paragraphs": [
            "凄凉乌夜啼，怨抑雉朝飞。",
            "有室宁非愿，无枝可得依。",
            "天涯心独苦，岁晚泪频挥。",
            "莫作将归操，风尘久念归。"
        ],
        "notes": "",
        "id": "cf1d79218f76b2115e1e454db9e24890"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "社日饮乌衣园",
        "preface": "",
        "paragraphs": [
            "夜夜桃花雨，年年燕子春。",
            "同倾社日酒，还忆故园人。",
            "孤塔苍烟迥，空堂翠草新。",
            "醉归还自笑，吾亦素衣尘。"
        ],
        "notes": "",
        "id": "5397b12595d38a964cf9a30a6831a80c"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "故宫",
        "preface": "",
        "paragraphs": [
            "麦饭苦经营，桑田许变更。",
            "饥鸦啼古井，独鹳下荒城。",
            "落日关河迥，东风草木荣。",
            "苍苍十二桧，颜色尚承平。"
        ],
        "notes": "",
        "id": "2274bba8b9555d38be1e7316cf7c9fcc"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "甲子雨次日清明",
        "preface": "",
        "paragraphs": [
            "政须晴甲子，早作雨清明。",
            "万树朝烟湿，一溪春雨平。",
            "农谣若果验，岁事已堪惊。",
            "天意非人料，西畴且力耕。"
        ],
        "notes": "",
        "id": "1606f2a70554f6c689d5d80b56625c20"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "挽王水监",
        "preface": "",
        "paragraphs": [
            "庾岭梅千树，贪闲不肯看。",
            "凫归玉棺下，鹤去碧桃寒。",
            "海岳遗文在，乾坤短梦残。",
            "蓬莱都水监，应复署仙官。"
        ],
        "notes": "",
        "id": "c76f4cfa170d42ebdd9555dded896f24"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "闻蛙",
        "preface": "",
        "paragraphs": [
            "族处污池底，气张新雨余。",
            "交交还阁阁，疾疾更徐徐。",
            "别制鼓吹曲，自吟蝌蚪书。",
            "道人喧寂等，欹枕到华胥。"
        ],
        "notes": "",
        "id": "867e267b34a058634bab83b2e02fa4b5"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "湖上观萤",
        "preface": "",
        "paragraphs": [
            "依依起草际，煜煜点荷心。",
            "应是地生火，得非天雨金。",
            "神奇出臭腐，光怪发幽阴。",
            "莫说太阳近，明蟾已不禁。"
        ],
        "notes": "",
        "id": "4c1f0b2d296174d394a39a50b8e055e3"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "六月郡庠尊经阁前种竹三得雨书喜示同舍",
        "preface": "",
        "paragraphs": [
            "移种来数日，三沾沛雨恩。",
            "雷公念同族，龙伯爱诸孙。",
            "鞭活金髯走，梢寒翠鬣翻。",
            "拂云吾所望，好为护霜根。"
        ],
        "notes": "",
        "id": "7890ed924bec648cfc30d6e2920d7767"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "题李子厚万梅",
        "preface": "",
        "paragraphs": [
            "树树都吟遍，须还千亿身。",
            "未应分寸地，能著许多春。",
            "丈室来诸佛，悬珠内众真。",
            "闭门参此妙，一笑月痕新。"
        ],
        "notes": "",
        "id": "3e6782f8377c3c523154a105072a1abd"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "视获",
        "preface": "",
        "paragraphs": [
            "漠漠稻粱稀，纷纷鸟雀飞。",
            "吾田空竭力，汝族更求肥。",
            "舌在谈何用，躬耕计又非。",
            "怅然还独笑，落日掩郊扉。"
        ],
        "notes": "",
        "id": "d7ab94c0d4eb2f43172c96243fa2249d"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "江行阻风",
        "preface": "",
        "paragraphs": [
            "远涉仍多病，那堪正蕴隆。",
            "黄沙吹白浪，赤日照青枫。",
            "天地支颐内，江山散髪中。",
            "一凉端足快，莫恨打头风。"
        ],
        "notes": "",
        "id": "747d3587cd331ab56466e22a9aae62de"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "送族兄太初再游庐山",
        "preface": "",
        "paragraphs": [
            "家山岂不好，更欲访庐君。",
            "应意麋鹿友，其如鸿雁群。",
            "江湖秋渺渺，道路雨纷纷。",
            "岁晚成归否，高山有白云。"
        ],
        "notes": "",
        "id": "6e3d38ad4216629b1a8eb0d6c0caaa58"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "雨中旅怀",
        "preface": "",
        "paragraphs": [
            "骤雨半日许，新泥一尺余。",
            "鹧鸪忧我马，杜宇爱吾庐。",
            "问宿忻逢竹，停餐迟买蔬。",
            "明朝踏归路，晴霁定何如。"
        ],
        "notes": "",
        "id": "d71a549c3a660e676b4a5428ae36273d"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "过镇巢",
        "preface": "",
        "paragraphs": [
            "过尽黄芜岸，开桥小雨时。",
            "城居悬似燕，山势缩如龟。",
            "岁旱圩田薄，天寒土屋宜。",
            "呼童沽白酒，巢口赛新祠。"
        ],
        "notes": "",
        "id": "8e12910cb67096e87fe6d75a4e68939a"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "答客问",
        "preface": "",
        "paragraphs": [
            "锡号翛闲客，山中管白云。",
            "自称前进士，人唤故参军。",
            "花影供吟课，茶香策睡勋。",
            "客来谈外事，去去不烦君。"
        ],
        "notes": "",
        "id": "67ffa2a15ee3e442e47c098c2df76d7c"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "晋元帝庙",
        "preface": "",
        "paragraphs": [
            "不知牛继马，却道马为龙。",
            "得士能成帝，生儿不亢宗。",
            "荒祠烟树晚，残碣雨苔封。",
            "往事凭谁问，春城起暮钟。"
        ],
        "notes": "",
        "id": "d083c2faae4fab9ecbb6f7d7ec0c4023"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "病归",
        "preface": "",
        "paragraphs": [
            "渺渺江淮梦，还持一笑归。",
            "远游谙世路，危病得天机。",
            "慢火煎凉药，清泉浣暑衣。",
            "闭门谢来客，不是客来稀。"
        ],
        "notes": "",
        "id": "c4c14e433c2a0fdfd0190a72d0ea9b66"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "被葛",
        "preface": "",
        "paragraphs": [
            "被葛起视夜，梧心正露零。",
            "浮生多梦境，幽客独中庭。",
            "星斗三更动，天河万里横。",
            "寻秋无觅处，四壁但虫声。"
        ],
        "notes": "",
        "id": "be8828c42e8eaba82f3d05c98f8f7d2a"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "登鄱江楼",
        "preface": "",
        "paragraphs": [
            "江城一登眺，寒色有无间。",
            "帆拂沙头树，僧归云外山。",
            "楼高西照急，叶尽北风闲。",
            "世事何时足，悠悠飞鸟还。"
        ],
        "notes": "",
        "id": "5a8ad5d2bcdf1dbc134a9cf5082da9bd"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "岁晏",
        "preface": "",
        "paragraphs": [
            "岁晏甘离索，山扉午不开。",
            "冻蜂粘病菊，饥雀啄疏梅。",
            "美睡抛书册，清斋远酒杯。",
            "殷勤谢尘客，无事莫频来。"
        ],
        "notes": "",
        "id": "2e9df01aeca3eb9d2a7c4b64d58ed9c6"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "送史水东访余干张千林",
        "preface": "",
        "paragraphs": [
            "永夜一灯青，相逢话苦心。",
            "悠悠拾翠梦，袅袅采芝吟。",
            "小雨黄花健，西风荷叶深。",
            "何须笑摇落，春意在山林。"
        ],
        "notes": "",
        "id": "aeece2b1d5849c81f4846ce78996e302"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "送友游淮",
        "preface": "",
        "paragraphs": [
            "君行不少住，明日是清明。",
            "驿路垂杨暗，淮河新水平。",
            "天晴纡野兴，地逈畅离情。",
            "故友如相问，深山戴笠耕。"
        ],
        "notes": "",
        "id": "3a29e51c08be6646043d1d2bdaf58b4b"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "乐平樊主簿捧檄北行来别赋此奉饯",
        "preface": "",
        "paragraphs": [
            "拊字心空悴，清寒节太高。",
            "无人相料理，惟我独贤劳。",
            "万里随归雁，孤帆渺暮涛。",
            "归期应不远，新月点梅梢。"
        ],
        "notes": "",
        "id": "16257c2e1b0e6a4daa1d1114fca23c49"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "上滩",
        "preface": "",
        "paragraphs": [
            "岁月川流驶，风霜行路难。",
            "忽闻喧怒瀑，始觉上层滩。",
            "月落鸡声晓，沙空雁梦寒。",
            "云林摇落尽，敢卜一枝安。"
        ],
        "notes": "",
        "id": "2358eb6fe23db73e3e4671af8fea5836"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "船尾夜坐",
        "preface": "",
        "paragraphs": [
            "船尾夜深深，无人伴苦吟。",
            "万山黄叶梦，一路早梅心。",
            "度纤惊村犬，移篙动水禽。",
            "谁家捣衣急，残月数砧声。"
        ],
        "notes": "",
        "id": "4d410cf6d1562898ba5f4ebaca824133"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "新城呈王明父明日立春",
        "preface": "",
        "paragraphs": [
            "晚岁寒无力，新晴雪未消。",
            "江声连去雁，灯影见来潮。",
            "野阔乡心远，风高客梦遥。",
            "梅边有新意，明日是春朝。"
        ],
        "notes": "",
        "id": "615487b0190cb161dac4225108a6cbf6"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "赠画龙章道人",
        "preface": "",
        "paragraphs": [
            "几载湖中住，归来笔有神。",
            "青天双剑气，破壁一梭尘。",
            "举世惟看画，何人更识真。",
            "千岩冰复雪，雷雨动青春。"
        ],
        "notes": "",
        "id": "3f54bec710a4fae694d4a43ad9da54cc"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "夜泊城下大风雨友人约明日游芝山",
        "preface": "",
        "paragraphs": [
            "沉沉春夜黑，寒客泊孤舟。",
            "天漏雨平下，风回水倒流。",
            "干戈吾道在，宇宙此生浮。",
            "明日还晴雨，芝山要一游。"
        ],
        "notes": "",
        "id": "d12ae92707d7a30793ca438110359b97"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "宿界首寺施府墓园也次孟使君壁间韵三首",
        "preface": "",
        "paragraphs": [
            "沙路抵长夏，入山如早秋。",
            "闲房容客卧，老屋欠人修。",
            "日落蝉多事，云深鹤自由。",
            "风尘二十载，复此得清游。"
        ],
        "notes": "",
        "id": "dbaca2d6b583ff308db9e2db169e3303"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "晚泊舒城下",
        "preface": "",
        "paragraphs": [
            "卸帆淮南岸，城楼欲鼓天。",
            "远山云似雪，近水屋如船。",
            "树意红未了，波光绿可怜。",
            "乾坤无限事，一笑白鸥前。"
        ],
        "notes": "",
        "id": "807c91c11365f3cdc371b4fb6626f541"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "淮南闻雁呈何复初同年",
        "preface": "",
        "paragraphs": [
            "孤棹翩翩北渡淮，相逢一笑意悠哉。",
            "关河万里忽秋晚，风雨五更闻雁来。",
            "好梦惊回频辗转，壮心平尽复崔嵬。",
            "吾生通塞宁须计，但祝乾坤泰运开。"
        ],
        "notes": "",
        "id": "22d8b684c0ac0e5b2da4260f48124d80"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "金陵岁晚",
        "preface": "",
        "paragraphs": [
            "不拟残年住秣陵，摩挲蜡屐笑平生。",
            "茫茫去雁云千里，渺渺疏钟雨一城。",
            "天地无情催岁月，古今何物是功名。",
            "梅边且喜春风近，痛饮挑灯坐到明。"
        ],
        "notes": "",
        "id": "1fba8277475f2bde7b13546353c930b4"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "思归",
        "preface": "",
        "paragraphs": [
            "目断飞云思黯然，独携樽酒杏花前。",
            "清明寒食能多雨，白下长干又一年。",
            "万里风沙怜雁去，满村桑柘忆蚕眠。",
            "家书写就无归使，欲问江头上水船。"
        ],
        "notes": "",
        "id": "9dccd0f98db050d0b1cd5245b74ec7c0"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "巢湖阻风夜起观天",
        "preface": "",
        "paragraphs": [
            "流行坎止信悠然，又泊湖东两日船。",
            "客里风光忙似毂，梦中归路直如弦。",
            "西风渺渺方摇夜，北斗离离正挂天。",
            "寄语龙鱼莫相戏，向来此地亦桑田。"
        ],
        "notes": "",
        "id": "08a90529b9882d7229d87cf60472b401"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "寄朱野翁兼简月观陈同年应子",
        "preface": "",
        "paragraphs": [
            "相逢淮楚各凄凉，笑杀三生杜牧狂。",
            "万树鶑花春对酒，一灯风雨夜连床。",
            "停云渺渺思何极，大块茫茫梦正长。",
            "若见元龙相借问，为言归去学耕桑。"
        ],
        "notes": "",
        "id": "a9a079752fa5c2b335d3c292afac7e3f"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "里中社",
        "preface": "",
        "paragraphs": [
            "藓石莓墙屋数楹，年年来赛社公灵。",
            "儿童趁节欢如沸，父老伤春涕欲零。",
            "海燕边鸿何日了，夏松殷柏为谁青。",
            "村醪如蜜犹堪醉，莫遣东风两眼醒。"
        ],
        "notes": "",
        "id": "c95758c07a0c171d3eed4b7e0b99cdcb"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "金陵别程万里教授",
        "preface": "",
        "paragraphs": [
            "西风一笑凤凰城，梦里相逢各自惊。",
            "白日共传苏轼死，故人宁料范雎生。",
            "平居慕悦空闾巷，急难周旋如弟兄。",
            "别去各为千载计，隋珠弹雀不须轻。"
        ],
        "notes": "",
        "id": "be7819f837d960647ab7751144c67a29"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "芜湖吉祥寺",
        "preface": "",
        "paragraphs": [
            "刹院年来正勃兴，此山更不及承平。",
            "全无估客开囊施，犹有残灯逐钵行。",
            "晋殿唐宫牛一梦，黄书晁篆鼓常鸣。",
            "摩挲古柳成三叹，岁岁东风绿自荣。"
        ],
        "notes": "",
        "id": "47dfa868cd5b20825e5e05e5b24416cb"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "丞相马挽章",
        "preface": "",
        "paragraphs": [
            "平生甚似洪文惠，暮景惜不如盘洲。",
            "纤儿何人竟悮晋，大夫此日空非周。",
            "长夜漫漫不复旦，芳草凄凄其奈秋。",
            "遗书堕泪付千载，往从后轩云间游。"
        ],
        "notes": "",
        "id": "cb7159df9f24baaa6a1bf826996aa32e"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "阻水寄友",
        "preface": "",
        "paragraphs": [
            "绵绵风雨暗西窗，闷拥残编对夜釭。",
            "稚子何知泥污土，良朋共叹陆成江。",
            "负山鳌重应将压，战野龙骄未易降。",
            "此去城东无百步，明当相就一渔艭。"
        ],
        "notes": "",
        "id": "c9e7f5ef636f2f093965d69330cba317"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "夜坐风雨忽至",
        "preface": "",
        "paragraphs": [
            "山中夜半风雨来，板扉竹户如人开。",
            "孤灯淡淡吹欲死，饥乌哑哑啼更哀。",
            "青阳甫达诸火满，素志无伸华髪催。",
            "于呼闻道亦未晚，策骥千里毋徘徊。"
        ],
        "notes": "",
        "id": "d3da5c8300b00008b353e427a580a5e6"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "癸巳七月送姚廉访移司金陵二首",
        "preface": "",
        "paragraphs": [
            "十载孤怀鬰不开，二年谈麈得重陪。",
            "亦知久聚难为别，纵复相逢有此回。",
            "野老共遮骢马路，仙翁合管凤凰台。",
            "慈湖相见如相问，已约钟山探早梅。"
        ],
        "notes": "",
        "id": "13761cd49b11e62792b056aa590aba54"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "院口写望",
        "preface": "",
        "paragraphs": [
            "短艇摇摇对晚屏，推篷念远不胜情。",
            "风前落木心犹壮，雨后归云气未平。",
            "湖汊条条新筑塞，圩头处处薄收成。",
            "道逢遗老头如雪，细听尊前说旧城。"
        ],
        "notes": "",
        "id": "50a3b5432dffd33cad8c9830a5ce8ac2"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "九日浮梁有约登高者以病不赴",
        "preface": "",
        "paragraphs": [
            "老树荒城噪暮鸦，凄凉节气满天涯。",
            "绝怜多病相疏酒，又是重阳不在家。",
            "浮世光阴易红叶，秋篱晚节复黄花。",
            "闭关宁负登高兴，莫遣西风戏孟嘉。"
        ],
        "notes": "",
        "id": "2a3d044c5685d67c60870f1c3f529467"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "归来  其一",
        "preface": "",
        "paragraphs": [
            "幸未缁尘染素衣，归来既避北山移。",
            "田园有味闲方觉，道路多岐晚始知。",
            "栗里新衔五柳传，花蹊旧业四松诗。",
            "少游款段犹嫌累，到处风尘藤一枝。"
        ],
        "notes": "",
        "id": "9926e4f927d099d15d45efa77c198ff1"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "归来  其二",
        "preface": "",
        "paragraphs": [
            "渺渺臯兰远路渐，灵龟何必为余占。",
            "还家早似千年鹤，乖世元无六月蟾。",
            "元叟为官犹号漫，陶翁未仕已名潜。",
            "吴人终未谙羊酪，刚道莼羹似蜜甜。"
        ],
        "notes": "",
        "id": "3147c97c1dd7c26c36f8e0fe26f95236"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "庚寅元夕月当蚀雨作不见明日奚相士索诗书此",
        "preface": "",
        "paragraphs": [
            "月中八万四千宫，不管妖蟆啖老瞳。",
            "白兔药成无用处，墨龙云上有奇功。",
            "且忻玉宇琼楼在，莫恨银花火树空。",
            "自古庚寅多此事，烦君抬眼相苍穹。"
        ],
        "notes": "",
        "id": "ba25dad2bf245356f17bb2eb6c1591fd"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "江上夜观野烧",
        "preface": "",
        "paragraphs": [
            "坎离血战夜茫茫，万里阴飕更助狂。",
            "兔窟那知炷郿坞，蚁封不料火咸阳。",
            "三更月起云霞曙，九野冰凝雷电光。",
            "莽莽黄茅宁暇惜，莫教薰著早梅香。"
        ],
        "notes": "",
        "id": "6289409be4a4efb76e193d527ecc309a"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "题胡氏南园精舍",
        "preface": "",
        "paragraphs": [
            "平泉竹石堕荒芜，金谷池台莽废墟。",
            "今古茫茫竟谁屋，乾坤呐呐有吾庐。",
            "溪山围座醉留客，灯火隔林闻读书。",
            "此乐输君先一著，故园吾已赋归与。"
        ],
        "notes": "",
        "id": "d69a54c1b8e2142202829c65cecb4b02"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "花时留郡归已初夏即事六首  其一",
        "preface": "",
        "paragraphs": [
            "黄尘两鬓欲苍华，岁岁东风不在家。",
            "不学郭驼归种树，却随刘跛去看花。",
            "浮名未值蒲萄酒，晚味思参橄榄茶。",
            "缥缈风烟新绿起，村南村北已桑麻。"
        ],
        "notes": "",
        "id": "c5d0ad2169f9e0b439be940269a899c5"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "花时留郡归已初夏即事六首  其二",
        "preface": "",
        "paragraphs": [
            "正是花时坐弗邀，出门新绿满江臯。",
            "池塘滟滟鸣姑恶，草树阴阴度伯劳。",
            "宿酒转添胸磊磈，游丝欲乱鬓萧骚。",
            "西畴昨夜春膏满，免得人间费桔橰。"
        ],
        "notes": "",
        "id": "58f3db6658cafb63e1db501fef0d6522"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "花时留郡归已初夏即事六首  其三",
        "preface": "",
        "paragraphs": [
            "从来麋鹿合山林，无奈迂疏习已深。",
            "食用且空犹种秫，典书未赎更修琴。",
            "少豪论事唯扪舌，晚静观空颇得心。",
            "莫笑山翁无事业，种花莳竹自成阴。"
        ],
        "notes": "",
        "id": "ff8357ec64f1b2e49860633f89b7eb9b"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "花时留郡归已初夏即事六首  其四",
        "preface": "",
        "paragraphs": [
            "心镜翛然澹似僧，悠悠观化寄枯藤。",
            "云来云去闲舒卷，花落花开小废兴。",
            "吹笛强呼从百里，种瓜清隠学东陵。",
            "野人知有观书癖，远饷松肪续夜灯。"
        ],
        "notes": "",
        "id": "cd5f8c93403580979882699c7961c499"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "花时留郡归已初夏即事六首  其五",
        "preface": "",
        "paragraphs": [
            "山中幽兴尽无穷，不管萧萧四壁空。",
            "渐觉愚巾便暑戴，偶逢贤酒亦时中。",
            "映阶草色带朝雨，隔屋笋香吹晚风。",
            "搔首南窗有奇事，绿杨初破石榴红。"
        ],
        "notes": "",
        "id": "33d08cd548ba51701f134ad68d528673"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "花时留郡归已初夏即事六首  其六",
        "preface": "",
        "paragraphs": [
            "多年不访凤山春，清赏归时肯见分。",
            "伏虎移来湖上石，瑞龙飞下海南云。",
            "眼根磊落祛尘翳，鼻观清虚发妙闻。",
            "坐对翛然谁与语，绿阴蝴蝶自成群。"
        ],
        "notes": "",
        "id": "1e34fdf4898d0f4a98a6065862118be1"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "送李性夫赴召时李以端午采药后行",
        "preface": "",
        "paragraphs": [
            "蜃沉海底气升霏，消得皇皇四牡驰。",
            "此去玉堂成故事，未应金马待多时。",
            "愿储救世三年艾，更采销兵万岁芝。",
            "特报明时端不负，古今良相即良医。"
        ],
        "notes": "",
        "id": "7bf2c6bc98023c1e1035920bc857a012"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "春意郊行",
        "preface": "",
        "paragraphs": [
            "卯酒醒来欲午天，意行平陆自悠然。",
            "近山欲雨有远意，老树得春还少年。",
            "蝶化不知何宇宙，蜗争难到好林泉。",
            "令人长羡崆峒叟，万壑松风打昼眠。"
        ],
        "notes": "",
        "id": "055889d0bcb1e94e238f0906b349dc28"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "淮南夜泊",
        "preface": "",
        "paragraphs": [
            "低篷矮艇载诗翁，又泊淮南港汊东。",
            "月黑荒村行独虎，云深远渚拍低鸿。",
            "诗书落落心如梗，天地悠悠鬓欲蓬。",
            "辗转孤衾无限恨，客中此夜与谁同。"
        ],
        "notes": "",
        "id": "c1871b47bc77a0ce9e8be43bff304b54"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "和张君春晚园",
        "preface": "",
        "paragraphs": [
            "知道芳菲只恁休，也应秉烛及春游。",
            "来牛去马乾坤老，旧燕新鸿岁月流。",
            "千里空劳芳草梦，一樽聊慰落花愁。",
            "桃源只在扁舟外，说著仙郎却缪悠。"
        ],
        "notes": "",
        "id": "591bc8f097d8c9964777c1bc8aa05d6d"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "归来",
        "preface": "",
        "paragraphs": [
            "曾奏明光忝末科，青山回首已霜荷。",
            "偷生甚媿秋胡妇，拊事总成春梦婆。",
            "早慕功名成事少，晚谈空妙得心多。",
            "斜阳一曲归牛背，笑杀南山白石歌。"
        ],
        "notes": "",
        "id": "962067a217883e0f99af44bf5d8aa3cb"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "过采石怀太白",
        "preface": "",
        "paragraphs": [
            "骑馿花县不相容，却驾长鲸戏远空。",
            "采石钓船还夜月，青山破墓几秋风。",
            "平生赏识惟狂客，他日功名付令公。",
            "千载英雄长不死，长庚光彻紫霄中。"
        ],
        "notes": "",
        "id": "3d3393f7e4c7e16fbd6c02a923fdbe17"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "送人之淮南",
        "preface": "",
        "paragraphs": [
            "淮南稍觉故人稀，几度拏舟愿辄违。",
            "王粲去乡应有恨，邴原避地岂无依。",
            "稻迷绛国鸿初下，酒满江城蟹正肥。",
            "想见临风重回首，芝山日日白云飞。"
        ],
        "notes": "",
        "id": "b4138fed99a741e22de8f7dc9e656ffc"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "次韵答王子贤所寄五首  其一",
        "preface": "",
        "paragraphs": [
            "钓竿闲却下渔矶，采采香芹不自肥。",
            "举步毫厘千里错，回头四十二年非。",
            "已将明镜悲华髪，更遣缁尘染素衣。",
            "饥食肉糜应是好，倚门日日望儿归。"
        ],
        "notes": "",
        "id": "0f7d76da9c8c9f5ba1ce1f439c2c2bac"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "次韵答王子贤所寄五首  其二",
        "preface": "",
        "paragraphs": [
            "牛奋箕张谤易生，更堪枉矢与搀枪。",
            "五穷缱绻奴休送，三至仓皇母亦惊。",
            "逸少自惭君有誓，李期谁谓尔孤鸣。",
            "东风吹尽芝山雪，略放梅花一树明。"
        ],
        "notes": "",
        "id": "c70da96e9f4fe30709584d683baf032f"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "次韵答王子贤所寄五首  其三",
        "preface": "",
        "paragraphs": [
            "夜读新诗重惘然，绝怜尘土过年年。",
            "月供那有千壶俸，日费元无一块钱。",
            "庞老何心更城府，陶公素志只园田。",
            "桃源不在乾坤外，欲问渔郎觅钓船。"
        ],
        "notes": "",
        "id": "b9db05d01e4c4e5627c995f2ae8bfc52"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "九月六日发舟齐山下呈祝静得蔡君瑞",
        "preface": "",
        "paragraphs": [
            "齐山山下泊扁舟，尚想三生杜牧游。",
            "南雁唤回千载梦，西风扫碎一江秋。",
            "黄花落落如相逼，嘉节匆匆也合酬。",
            "准拟峨眉亭上去，买鱼沽酒浣羁愁。"
        ],
        "notes": "",
        "id": "73599cca8c691db239606ecaa405aa41"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "金陵陈月观同年三首  其一",
        "preface": "",
        "paragraphs": [
            "已是收枰敛手时，更堪拈起著残棋。",
            "露盘不解相如渴，桃实难充曼倩饥。",
            "吾末如何真已矣，是知不可复为之。",
            "令人长愧商山叟，四海清夷只茹芝。"
        ],
        "notes": "",
        "id": "14e5092117b9306fc66cf469d0badc61"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "金陵陈月观同年三首  其二",
        "preface": "",
        "paragraphs": [
            "深衣社里强婆娑，悮了东臯雨一蓑。",
            "麟也可为宣父泣，凤兮须信接舆歌。",
            "怀金暂乐忧方大，投璧能全碎已多。",
            "此去修行留得力，世间知己是天魔。"
        ],
        "notes": "",
        "id": "82722c11a34e05d970fa68e1ac03781a"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "金陵陈月观同年三首  其三",
        "preface": "",
        "paragraphs": [
            "莫道桐花楝实清，比量腐鼠不堪争。",
            "鬼应勿复揶揄汝，人亦真难驾驭卿。",
            "犬子何心求狗监，貛郎到处有鱼羹。",
            "白云满地江湖阔，著我逍遥自在行。"
        ],
        "notes": "",
        "id": "eb46088e36b8f1ea426b079be76633c0"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "九日雨游荐福寺",
        "preface": "",
        "paragraphs": [
            "小瀹孤亭兴未阑，共为长岁坐蒲团。",
            "半林空翠湿晴露，满院秋香吹晚寒。",
            "吊古并扪碑字读，好奇更借藏经看。",
            "归舟莫笑清狂绝，得句从来胜得官。"
        ],
        "notes": "",
        "id": "8a3633e25aadd671ea059a212fc539cd"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "还家二日闻征西军马来人家俱避地寒食独酌有怀诸君",
        "preface": "",
        "paragraphs": [
            "闭户云山转尽长，祇消如许送清光。",
            "一百六日柳边绿，五十三年头已霜。",
            "頼有孤斟聊勃鬰，惜无共语慰凄凉。",
            "前时溪上行春处，想见家家避地忙。"
        ],
        "notes": "",
        "id": "304c980bd2f0b9bcdd385cb073bbe4b4"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "送朱瑞卿",
        "preface": "",
        "paragraphs": [
            "长忆扬州笑口开，扁舟何意子能来。",
            "居然一别又三载，如此相逢能几回。",
            "春色渐归千古树，雨晴犹有隔年梅。",
            "归帆不泊无邠水，少驻东风领一杯。"
        ],
        "notes": "",
        "id": "df7c2c392a6006474788de940e40a8bd"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "梁必大归自燕山有诗问讯以诗答之",
        "preface": "",
        "paragraphs": [
            "折柳空惊岁月徂，寄梅欲忆雪霜余。",
            "君看天上烟花绕，我伴山中木石俱。",
            "婚媾骎骎难辨老，友朋往往不如初。",
            "极思一见论心事，城府年来迹渐疏。"
        ],
        "notes": "",
        "id": "f81dd1468f9b0debee5c8a09b7af648a"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "余秋村创书院",
        "preface": "",
        "paragraphs": [
            "五凤楼修谩赋空，不堪四壁老秋风。",
            "黄金白璧相逢顷，文杏香茅一笑中。",
            "子美堂资须录事，尧夫宅契出温公。",
            "诸公更使风流尽，千载遥知意气同。"
        ],
        "notes": "",
        "id": "9e8ae4e6c3a2ecc02d97f40278a49917"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "古离别  其一",
        "preface": "",
        "paragraphs": [
            "迢递君远游，缠绵妾孤伤。",
            "年年望君还，悠悠空断肠。",
            "我愿陵成江，有车不得襄。",
            "江复变为陆，无水通舟航。",
            "成江路还通，变陆路更长。",
            "安得微贱躯，乘风堕君傍。",
            "化为舟与车，载君还故乡。"
        ],
        "notes": "",
        "id": "4b8872f456db7f3afa1d285ce45b50e4"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "古离别  其二",
        "preface": "",
        "paragraphs": [
            "团团素明月，隠隠流前除。",
            "卷帷对孤影，涕泗沾罗襦。",
            "念我玉关人，此心知焉如。",
            "何方得灵药，托身为蟾蜍。",
            "悬光万里天，往寻君所居。",
            "君坐照君席，君行逐君车。"
        ],
        "notes": "",
        "id": "cd5e4dad1139e094872c241032d4401f"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "道傍儿",
        "preface": "",
        "paragraphs": [
            "落日古道傍，依依闻哭声。",
            "云是田舍儿，垂髫才九龄。",
            "前母久已没，后母无复情。",
            "饥寒夙所更，驱役不得停。",
            "甫课南山樵，又督西畴耕。",
            "早汲或至晏，夕舂恒达明。",
            "曾何少懈怠，动辄遭笞刑。",
            "斑斑肤无完，恍恍神不宁。",
            "命也可奈何，怨辞安敢形。",
            "但愿后母心，回慈念孤生。",
            "迟我齿力壮，与母供使令。",
            "余闻重叹息，为汝双涕零。",
            "凭谁弦履霜，弹与汝母听。"
        ],
        "notes": "",
        "id": "72df99736f75af5953996f703ffb89ec"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "桐华",
        "preface": "",
        "paragraphs": [
            "绝岸有孤桐，日受藤蔓侵。",
            "芳韶歇頳紫，余暄始相寻。",
            "粲粲白玉花，照见清溪浔。",
            "时至聊一吐，岂有东风心。",
            "乾坤寄孙枝，隠隠孤凤吟。",
            "安得太古手，为斵重华琴。",
            "奏之岩廊上，和以箫韶音。",
            "惜哉此妙质，岁晏娱空林。",
            "渺渺苍梧云，兴怀一何深。"
        ],
        "notes": "",
        "id": "ad261027576a4add6fc32a061d3fb675"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "梦真三首  其一",
        "preface": "",
        "paragraphs": [
            "昔梦骖八骏，往赴明宫昭。",
            "朝发赤水阳，夕抵昆仑椒。",
            "恭陪瑶池宴，亲聆白云谣。",
            "云来何英英，云去何飘飘。",
            "山川怅悠阻，楼台空閴寥。",
            "想像云和笙，青鸾度秋霄。"
        ],
        "notes": "",
        "id": "f9b6d36ebba74a0e58b6f7ed2d2ca124"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "梦真三首  其二",
        "preface": "",
        "paragraphs": [
            "昔梦拜绿章，缥缈朝紫微。",
            "钧天侍清燕，宝书析玄机。",
            "锡之瑶碧简，赉之青霞衣。",
            "微班司玉条，下纠浊世非。",
            "还家未中道，翠水烟尘飞。",
            "朝真谅无期，丹忱日依依。"
        ],
        "notes": "",
        "id": "3b5c9a0aae7af10d2d2f8ce5449bd7af"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "梦真三首  其三",
        "preface": "",
        "paragraphs": [
            "昔梦过宛洛，游戏芙蓉城。",
            "道逢王子晋，邀我升天行。",
            "翩翩控鹤驾，依依吹凤笙。",
            "银河未西流，翩然倏遐征。",
            "碧桃开晚花，缑山空月明。"
        ],
        "notes": "",
        "id": "4be5960e9e67e628bb24ae811660e8c1"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "宝剑化",
        "preface": "",
        "paragraphs": [
            "我有二奇物，太阿与龙泉。",
            "床头雷吼匣，屋角虹贯天。",
            "刺虎如切瓠，斩蛟犹截弦。",
            "神光未获试，所遇乃不然。",
            "时平会销兵，一笑甘长捐。",
            "泻兹太古水，早被洪炉烟。",
            "化身作农器，往𣃁南山田。",
            "元炁还不死，为人作丰年。"
        ],
        "notes": "",
        "id": "50a0721129fd8ff64febe3dde45e54cc"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "社日雨",
        "preface": "",
        "paragraphs": [
            "今社来无涯，古社唤不回。",
            "社公亦世情，儿剧良可咍。",
            "新水岂不佳，旧雨令人怀。",
            "离离芳草生，澹澹桃花开。",
            "吾聋不须治，聊复尽此杯。"
        ],
        "notes": "",
        "id": "2a8c6a2d9ee3ebdda004f383b4409eb3"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "醉中放言",
        "preface": "",
        "paragraphs": [
            "一器集百蚋，分寸争营营。",
            "醉乡有太古，长年乐升平。",
            "尚不知揖让，固应无战争。",
            "吾尝涉其境，信美不可名。",
            "遗我度世方，南游酿沧溟。",
            "蟠桃以供核，钓鲸为之羹。",
            "小醉五百年，大醉三千龄。",
            "俟其变桑田，翩然却归耕。",
            "我耕不艺秫，还以供瓶罂。",
            "哀哉彼众狂，何不促我行。",
            "汝行未宜远，小驻中山程。",
            "中山有神醪，千日醉不醒。",
            "三十六番醉，亦足了汝生。"
        ],
        "notes": "",
        "id": "2ddfa3127c40c6f7005619ae44e4627b"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "负暄吟",
        "preface": "",
        "paragraphs": [
            "阴风吹芦花，铺锦满汀洲。",
            "不充赤子襦，露骭寒萧飕。",
            "煌煌扶桑君，悬镜烛隠幽。",
            "恻然冰霜晨，被以绛锦裘。",
            "穷阎一欠伸，僵体回春柔。",
            "天衣难久恋，向晚复下收。",
            "南山拾枯樵，寒夜为衾裯。",
            "灰冷更正长，展转何时休。",
            "东方行且明，小忍君勿忧。"
        ],
        "notes": "",
        "id": "d9c9e9502f339403bfe5273281a3ea32"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "城中别徐山玉先生归归后奉寄",
        "preface": "",
        "paragraphs": [
            "北风走平湖，枯荷鸣索索。",
            "握手出城东，归鸟日欲落。",
            "人事当语离，抱怀宁不恶。",
            "孤帆烟雨舟，恨不同李郭。",
            "吾尝评此子，宜置在丘壑。",
            "可怜西极马，俯首受羁络。",
            "何当税彼驾，与子翔寥廓。",
            "结庐溪水上，日夕对郭璞。",
            "清晓林霏开，碧玉峭如削。",
            "青鞋动高兴，安得践斯约。",
            "尊酒不复携，岩泉清可酌。"
        ],
        "notes": "",
        "id": "a004fe367eff16d6c0f2e649309194b8"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "杂诗三首  其一",
        "preface": "",
        "paragraphs": [
            "后稷播百谷，粒兹阻饥人。",
            "新苗化为旧，旧种还为新。",
            "万代一粒传，何尝失其真。",
            "君看田中秋，穗穗上古春。",
            "太极生天地，同是有吾身。",
            "吾身千世前，亲见羲与神。",
            "不失赤子心，是即无怀民。",
            "云胡逐颓运，浇浮散其贞。",
            "良苗不自殖，甘与荑稗伦。",
            "勉哉耕我田，岁晚收陈陈。"
        ],
        "notes": "",
        "id": "16fd1eff0a2e53e4e2a5258afc52d42f"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "杂诗三首  其二",
        "preface": "",
        "paragraphs": [
            "丘嫂礼金印，故妻赧朱轮。",
            "区区富与贵，祇可夸妇人。",
            "彼妇一何愚，所羞惟贱贫。",
            "安知墦间妾，臯此泪沾巾。",
            "苍苍鹿门山，高风清绝尘。"
        ],
        "notes": "",
        "id": "b002dff06f633f6ad5213722df596fbc"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "杂诗三首  其三",
        "preface": "",
        "paragraphs": [
            "西域去中土，荒径无人开。",
            "谁眩武皇意，极力致龙媒。",
            "汗血竟何用，空闻悔轮台。",
            "茂陵土花碧，石马秋风哀。",
            "悠悠数世后，引得金仙来。"
        ],
        "notes": "",
        "id": "820387af6d14b262bd8119f01218c890"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "过浩山",
        "preface": "",
        "paragraphs": [
            "高树停归云，峭壁下落照。",
            "北风一万里，绝顶吹野烧。",
            "行行念高堂，履险心欲掉。",
            "茅茨者谁家，喧语杂老少。",
            "开门止我宿，四壁乱蓬藋。",
            "自言兵火余，零落仅余噍。",
            "世故莽难诘，浊酒寄一笑。",
            "月黑云冥冥，屋头闻虎啸。"
        ],
        "notes": "",
        "id": "3c6ab5d36b257e4af536331b82446cf8"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "别何复初教授",
        "preface": "",
        "paragraphs": [
            "貂裘日以敝，沧海理归舟。",
            "恋友那忍别，思亲讵敢留。",
            "岂无还家乐，而怀索居忧。",
            "北风吹大江，江水日夜流。",
            "吾道莽何之，天运良悠悠。",
            "安得两黄鹄，与子仍丹丘。"
        ],
        "notes": "",
        "id": "271f4fcd024ba0f3791f0afd11937e05"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "陪外舅谨斋洎雅山准轩三吴先生游西园摘新茶汲泉煮之香味殊胜焙者",
        "preface": "",
        "paragraphs": [
            "云根得奇草，金芽撷芳鲜。",
            "石鼎生古澜，松风语寒烟。",
            "虽微龙凤制，而得雨露全。",
            "玉尘飞素涛，信美非其天。",
            "临风勿浪啜，侑以离骚篇。"
        ],
        "notes": "",
        "id": "8f572c7ea5f8027af3c610ffbc33b542"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "庚辰六月陪谨斋准轩雅山游西禅超师院以柳诗道人庭宇静分韵约有兴即赋余得庭字时小寐禅床风雨适至遂赋宇字",
        "preface": "",
        "paragraphs": [
            "小憩西禅床，谢绝半日暑。",
            "白云怜倦客，清阴覆停午。",
            "袅袅陂上风，沉沉竹间雨。",
            "幽幽一室虚，昵昵群叶语。",
            "冥搜得奇想，熟寐透淳古。",
            "九衢喧野马，万喙争腐鼠。",
            "谁能大槐根，摆落半柯土。",
            "浮生得今辰，幽期况兹宇。",
            "延缘欲忘归，落日斋堂鼓。"
        ],
        "notes": "",
        "id": "72a23793dec459506adf9a03b5219bd8"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "过太白墓",
        "preface": "",
        "paragraphs": [
            "下马吊太白，壮心重徘徊。",
            "秋风吹破墓，晚气生孤台。",
            "四百六十年，诗魂安在哉。",
            "神人岂久谪，旋复御炁回。",
            "元无采石船，而况青山堆。",
            "攘臂竞真伪，世儒良可咍。",
            "煌煌长庚星，光射天门开。",
            "携樽立遥夜，劝子鹦鹉杯。"
        ],
        "notes": "",
        "id": "da00d364f5e69bdff909a01dec19258f"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "壬午再过西禅超师化去一年追感遂赋庭字",
        "preface": "",
        "paragraphs": [
            "昔诣超师院，听雨眠疏櫺。",
            "微吟得深警，小瀹开孤醒。",
            "四极何浮浮，织乌飞不停。",
            "重来未三年，杯度已西溟。",
            "巾屦空挂壁，芳草绿满庭。",
            "嘉树亦剪伐，霜干无留青。",
            "人生意何常，孤月行秋冥。",
            "适来偶流辉，倏去还韬灵。",
            "旦暮不足计，惜尔犹典刑。",
            "感慨谁与共，晴簷语风铃。"
        ],
        "notes": "",
        "id": "515d4d88cd48568bdcc27d3499973788"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "道过徐山玉吴仲退来会宿别后作寄",
        "preface": "",
        "paragraphs": [
            "扶舆蹋残照，怀人度青林。",
            "一笑得二妙，坐看西月沉。",
            "短烛摇古碧，华樽湛芳斟。",
            "高歌击唾壶，琅琅出商音。",
            "东风行空山，和以苍松吟。",
            "飘飖洞庭乐，要渺南薰琴。",
            "天地空阔远，岁晚谁知心。",
            "相对成浩叹，忘言拥单衾。",
            "东方忽已白，握别西山阴。",
            "违离未云远，怀思一何深。",
            "常恐蕙帐空，此乐难重寻。"
        ],
        "notes": "",
        "id": "40248eb9fd1796fa393e3aa58a5612e0"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "种蔬二首  其一",
        "preface": "",
        "paragraphs": [
            "可怜黄觳𧥆，役役秋畦耕。",
            "既以谋我饭，又复谋我羹。",
            "早暮一束刍，所报良亦轻。",
            "饱食辄自媿，悠悠念吾生。"
        ],
        "notes": "",
        "id": "f96a8a60afb81ed4c1df124a79b1c466"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "种蔬二首  其二",
        "preface": "",
        "paragraphs": [
            "夫人肉食谋，所丧甚于饥。",
            "但能咬菜羹，何事不可为。",
            "采采首阳蕨，烨烨商山芝。",
            "此味千载长，隽永当自知。"
        ],
        "notes": "",
        "id": "f8a5999a5a58a6c0b2daa6aae618cabe"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "题李庭秀学隠山房",
        "preface": "",
        "paragraphs": [
            "燕坐万书围，高吟八窗空。",
            "是间足佳处，何用丘壑中。",
            "南山有玄豹，翠雾泽茸茸。",
            "一朝文章成，平林啸秋风。"
        ],
        "notes": "",
        "id": "14d33f70585c1d65e943da681b5a66a5"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "过太常寺簿谢公故第",
        "preface": "",
        "paragraphs": [
            "落日庐阜紫，飞砂湖水黄。",
            "散倦登古原，含凄眺层冈。",
            "丹梯遂寥邈，沈思热中肠。",
            "当年扣玉墀，抗疏何慨慷。",
            "拂衣云壑卧，著书名山藏。",
            "筑园印清流，艺树条孤芳。",
            "英彦集文字，燕席开华妆。",
            "人生既难料，天运亦靡常。",
            "黯黯玄云阴，萧萧北风凉。",
            "山流鳌背空，柯改蚁梦荒。",
            "事往迹已陈，名存道弥光。",
            "独念平生游，使我重感伤。",
            "破壁嘶瘦马，叠鼓发暝航。",
            "屐痕难重寻，寒苔日苍苍。",
            "高丘渺烟雾，不得酹一觞。",
            "怀哉我先铭，翠琰垂千霜。",
            "俯仰落清泪，目断江流长。"
        ],
        "notes": "",
        "id": "ed0ecaa7045a3589e466e007ba329a50"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "忆巢云居",
        "preface": "",
        "paragraphs": [
            "弃家锦宫城，结屋庐山前。",
            "退鹢空悠悠，冥鸿自翩翩。",
            "吟章一倾盖，见赏朱丝弦。",
            "及此再承晤，交情重缠绵。",
            "冥赏富云壑，清听穷风泉。",
            "携壶流雪台，吹笙落星船。",
            "重阴閟华景，平陆成修川。",
            "君应有先识，化鹤不待年。",
            "重来访旧隠，满目空凄然。",
            "琴书竟奚属，诗画知谁传。",
            "拊怀重感叹，回首还延缘。",
            "摇摇松梢云，疑是巢中仙。"
        ],
        "notes": "",
        "id": "db8e609faf019fc022662d928a78aa6e"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "过干越宿熊氏澹园偕东采驾阁西玉国正二同年登羊角峰观天池访昌国寺陆羽茶灶拏船过琵琶洲回延休观听琴记游四首  其一",
        "preface": "",
        "paragraphs": [
            "倚策试新晴，扶摇上羊角。",
            "山空叶自语，天近云欲落。",
            "危亭渺何许，高木黯犹昨。",
            "悠悠念物化，漫漫悲世浊。",
            "何当击天池，与子翔寥廓。"
        ],
        "notes": "",
        "id": "87ceec3330dc35f5f9e83c16c0d14e47"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "过干越宿熊氏澹园偕东采驾阁西玉国正二同年登羊角峰观天池访昌国寺陆羽茶灶拏船过琵琶洲回延休观听琴记游四首  其二",
        "preface": "",
        "paragraphs": [
            "当年曲江燕，并醉西湖舟。",
            "芳梦故依然，落花水空流。",
            "今晨定何朝，联裾此夷犹。",
            "暄风不惊波，小泊琵琶洲。",
            "无人度新音，松声澹萧飕。",
            "却回羽人观，复为瑶琴留。",
            "俯仰信多感，逍遥且忘忧。",
            "幸无商人船，唤起青衫愁。"
        ],
        "notes": "",
        "id": "85a76f03a07cbe19e795390e12f25da0"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "登聚远亭",
        "preface": "",
        "paragraphs": [
            "枯筇倚落日，危阑眺西风。",
            "溪水清练练，云山碧丛丛。",
            "仰视天宇阔，俯瞰尘世空。",
            "谪仙有妙音，飞入蓬莱宫。",
            "钧天动清听，云章照晴虹。",
            "故殿已秋草，兹地犹青松。",
            "双龙护玺文，尘暗珠丝蒙。",
            "徘徊惬幽赏，感慨怀深忡。",
            "万梦天地老，一笑今古同。",
            "自携白团扇，悠悠遗飞鸿。"
        ],
        "notes": "",
        "id": "3388415746c95eeb03d704c93f641fa7"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "同齐节初游吴园登四时佳兴楼有怀张史君",
        "preface": "",
        "paragraphs": [
            "澹澹池中华，离离池上树。",
            "缅怀龙山翁，婆娑此成趣。",
            "相招桃源舟，蹇予莫能赴。",
            "翁今为飞仙，乘云还帝所。",
            "归燕随秋风，翠楼渺烟雾。",
            "会面良独难，知心那复遇。",
            "空余千岁怀，冷落香珀句。",
            "平原若为绣，钟子安可铸。",
            "萧萧众芳尽，冉冉流年度。",
            "浮生欲如何，三叹出门去。"
        ],
        "notes": "",
        "id": "b2f97a51256af3cdc95a5b14ca1050d1"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "重阳雨与汤叔巽诸公斋亭小集",
        "preface": "",
        "paragraphs": [
            "初余抚奇节，赏事弥穿峦。",
            "幽跻几屐换，豪饮百榼干。",
            "讵知中年至，况复行路难。",
            "林谷深且窈，岩岫绕复攒。",
            "丛疑熊豹伏，穴惴龙蛇蟠。",
            "昼雨已冥冥，夕云亦漫漫。",
            "升高躬易危，居卑心所安。",
            "萧斋岂不陋，英集聊相欢。",
            "东篱献初华，西风被峨冠。",
            "泛泛茱萸觞，落落苜蓿盘。",
            "接此造极谈，胜彼登峰观。",
            "终然有深怀，悠哉发长叹。",
            "泰华采香雪，小山访遗丹。",
            "凭谁吹玉箫，云外呼青鸾。"
        ],
        "notes": "",
        "id": "17d21da895263829f380aee68007f006"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "夜泊彭蠡风大作",
        "preface": "",
        "paragraphs": [
            "卸帆月欲堕，泊岸风转急。",
            "惊砂传铁箭，飞霰散琼粒。",
            "重湖太古水，帝遣龙下吸。",
            "潜鳞失故穴，苍黄望舟入。",
            "宁知政坐窘，衾裘尽沾湿。",
            "慌慌中夜起，莽莽百忧集。",
            "披衣视云汉，惨澹天一笠。",
            "颇疑庐阜倒，三叹救何及。",
            "平明笑拥篷，五老犹壁立。"
        ],
        "notes": "",
        "id": "cd2e561acacdb0b48537aad15ddc3271"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "湖上被水有感二首  其一",
        "preface": "",
        "paragraphs": [
            "汲汲湖上叟，种瓜湖上园。",
            "晨夕自抱瓮，长此苍玉丸。",
            "所希烈日中，消彼行人袢。",
            "垂垂一月雨，平陆白浪翻。",
            "屋庐且已没，根蒂那复存。",
            "初心竟何如，天意吾奚言。"
        ],
        "notes": "",
        "id": "a799381bf86b3a8824ba461fe20e8eea"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "湖上被水有感二首  其二",
        "preface": "",
        "paragraphs": [
            "天公亦儿剧，日纵骄龙嬉。",
            "弄翻鬣上瓢，一壑共渺迷。",
            "交交蛙出灶，洋洋榻浮龟。",
            "居者既忧垫，行者复蹈危。",
            "覆舟谁氏妇，灭顶谁人儿。",
            "一戏遂如许，高高那得知。",
            "龙骄未易制，天剧不可为。"
        ],
        "notes": "",
        "id": "1c90eef6cbadbd1f2a4c2c7b6b8810be"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "送司命君",
        "preface": "",
        "paragraphs": [
            "玄鹤导飚驾，黑螭载云旗。",
            "云是司命君，岁暮当赋归。",
            "欲将人间事，媺慝奏玉扉。",
            "昊皇倘垂听，琐琐安足讥。",
            "一冬天气燠，占者疑匪机。",
            "野蔓既顽绿，山桃还僣绯。",
            "稍稍痴蚋集，纷纷冻蝇飞。",
            "愿言剪银河，雪花玉成围。",
            "驱厉濯春瘴，窜蝗销岁饥。",
            "青君且戒严，亹亹欲近畿。",
            "斯人有至望，此事宜速祈。",
            "君言或见用，帝力亦巍巍。",
            "一觞赠君行，愿君听勿违。"
        ],
        "notes": "",
        "id": "9019c622c046406873d9c94af01696cc"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "东轩白芍药盛开",
        "preface": "",
        "paragraphs": [
            "宿雨卷余芳，庭户绿阴静。",
            "玉仙从何来，服佩淡如莹。",
            "迎飚薰自远，承露色弥正。",
            "尚嫌脂粉涴，肯与頳紫竞。",
            "姚黄花中尊，择配此其称。",
            "寰尘暗京洛，偃蹇谁敢娉。",
            "当年广陵谱，艳赏非不盛。",
            "翛然林下风，政以道韵胜。",
            "过期知益希，含章隠希病。",
            "斜日下游蜂，一笑阑独凭。"
        ],
        "notes": "",
        "id": "920cc36794669e458299ccc901965ffd"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "夜大风明日视新竹无恙",
        "preface": "",
        "paragraphs": [
            "墙阴老龙孙，气欲干云霄。",
            "共爱秉劲节，终虞忌高标。",
            "东风撼南极，万壑翻江潮。",
            "挑灯不成寐，念尔心摇摇。",
            "天明报平安，阿龙故自超。",
            "山翁喜欲狂，呼童倾巨瓢。",
            "举酒寿此君，不饮吾当浇。"
        ],
        "notes": "",
        "id": "1f318470ad12f5e887a7daae4ae2f129"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "杂感六首  其一",
        "preface": "",
        "paragraphs": [
            "凄凄寒露下，亹亹孤蛩吟。",
            "幽人起徬徨，叹息泪盈襟。",
            "物情正得时，我悲独何心。"
        ],
        "notes": "",
        "id": "ade775f739439ac2cf8f95633c874f5d"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "杂感六首  其二",
        "preface": "",
        "paragraphs": [
            "翾翾田中雀，贸贸墉下鼠。",
            "朝来啄我粟，暮来食我黍。",
            "羸牛卧墙阴，枯草閙风雨。"
        ],
        "notes": "",
        "id": "347a3961f9569a23f050c577279e7102"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "杂感六首  其三",
        "preface": "",
        "paragraphs": [
            "读书不救饥，山园聊荷锄。",
            "蔓既荒我粒，草复乱我蔬。",
            "大笑非吾事，忍饥还读书。"
        ],
        "notes": "",
        "id": "45f8513cf9a69603c3b14a9047b79cc9"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "杂感六首  其四",
        "preface": "",
        "paragraphs": [
            "元阳秋转碧，积冻春更好。",
            "草力乃如斯，人生得草草。",
            "寒暑浩茫茫，哀哉未闻道。"
        ],
        "notes": "",
        "id": "82adda5463d2e3cf1b6c9bacf839b19b"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "杂感六首  其五",
        "preface": "",
        "paragraphs": [
            "孙子传世世，木石穷年年。",
            "太行亦可移，沧海终欲填。",
            "入圣谅非难，惧君心不坚。"
        ],
        "notes": "",
        "id": "8368d47eed53303cb40b1abe3b5173df"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "杂感六首  其六",
        "preface": "",
        "paragraphs": [
            "一根起千枝，一枝吐千花。",
            "花复结为实，种种春无涯。",
            "开门扫秋风，闭关养灵芽。"
        ],
        "notes": "",
        "id": "ff77246960d87e2e7c40af66979c1672"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "树垣",
        "preface": "",
        "paragraphs": [
            "开门俯清池，树垣因古坡。",
            "经营既卤莽，葺补还蹉跎。",
            "前冬雪如山，去春雨如河。",
            "几微不自慎，迨兹功力多。",
            "倚杖寄三叹，反躬当如何。"
        ],
        "notes": "",
        "id": "4a4f85e48ab5980de06e1f5e1b813b0c"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "去草",
        "preface": "",
        "paragraphs": [
            "佳花日封溉，恶草时剪薅。",
            "花事犹未绪，草意复已高。",
            "三叹谓老圃，不得偿秋毫。",
            "荣悴岂其天，置之听所遭。",
            "老圃顾我叹，吾岂仇莠蒿。",
            "兹圃吾所职，不尔毋乃叨。",
            "君言固近厚，吾躬敢辞劳。"
        ],
        "notes": "",
        "id": "f1d9ec3c2f5d0abc76e90e757ebe2ffb"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "伐木",
        "preface": "",
        "paragraphs": [
            "墙角有恶木，据我千亩园。",
            "蔽亏日月光，壅遏雨露恩。",
            "其下草不殖，况乃兰与荪。",
            "苍藤交龙蛇，护拥何雄尊。",
            "厨人告薪绝，命斧急剪髠。",
            "终然非远图，会当拔其根。"
        ],
        "notes": "",
        "id": "7ccc02eff67206f27dc98a8a8c5f7955"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "除棘",
        "preface": "",
        "paragraphs": [
            "万甲绿未动，棘丛已蓁蓁。",
            "所害虽尚微，剪薙当及辰。",
            "舍锄忽三叹，念尔亦一春。",
            "是中留复难，恻然为之颦。",
            "筑垣俯清池，池上插柳青。",
            "谁能限刍牧，徙之池水滨。",
            "柳吾所甚爱，护柳吾不嗔。",
            "美丑无弃材，位置固在人。",
            "岂特遂物理，亦以成天仁。"
        ],
        "notes": "",
        "id": "6c428dc91f79f23ac5f3009890bba052"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "迁椒",
        "preface": "",
        "paragraphs": [
            "椒性恶卑湿，种之必阳坡。",
            "托根苟失所，美质其奈可。",
            "及早迁高原，薰风丹实多。"
        ],
        "notes": "",
        "id": "0a0c93250a74a8689db049bfd7f4d0d5"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "春社同梁必大汤景文徐山玉吴昭德吴仲退李思宣周南翁饮芝山五峰亭二羽士来会以范文正公云飞过江去花落大城东分韵得云字",
        "preface": "",
        "paragraphs": [
            "戊雨敷雉甲，午晴沉幽薰。",
            "时迈足永慨，景舒聊暂忻。",
            "联屐得英彦，携壶出尘氛。",
            "亦有丹丘客，共眺青山云。",
            "芝空石磊磊，华落川沄沄。",
            "代远吊残柏，甿劳念遗枌。",
            "吾生竟何如，兹饮又及曛。",
            "萍流岂易合，星聚还当分。",
            "深忧怆范老，长谣唁庐君。",
            "邂逅有千载，宁无感斯文。"
        ],
        "notes": "",
        "id": "df552468d0413b2b79c23043b2b9f37d"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "晚晴",
        "preface": "",
        "paragraphs": [
            "欹枕听残雨，开门看东风。",
            "春光无寻处，天地绿气中。",
            "初旭散平野，快酒泻怒洪。",
            "关关枝上禽，舒舒苇间虫。",
            "东郊欢且谣，秉耒开岁功。",
            "缅思陶唐化，坐致黎民雍。",
            "斯时谅奚如，殆与新春同。",
            "愚生后千载，不并稷契逢。",
            "唯应杯中物，上与邃古通。",
            "取酒且竟醉，山花舒早红。"
        ],
        "notes": "",
        "id": "eb737de691392eceb6ab37c2895ce037"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "集陶句题吴雅翁心远堂",
        "preface": "",
        "paragraphs": [
            "居止次城邑，性本爱丘山。",
            "曲肱岂易冲，灵府长独闲。",
            "秋菊有佳色，绿酒开芳颜。",
            "羲农去我久，千里乃相关。",
            "遥遥望白云，高操非所攀。",
            "愿言蹑轻风，八表须臾还。"
        ],
        "notes": "",
        "id": "a1315757c1a65eca50d915c90e095da4"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "张子房",
        "preface": "",
        "paragraphs": [
            "早见沧海君，晚师黄石公。",
            "力士不得力，驱使芒砀龙。",
            "仁义以为椎，气盖百代雄。",
            "一击函谷碎，再击乌江空。",
            "从容一筹毕，全汉酬其功。",
            "何乃不自知，而以留见封。",
            "酂侯辱械系，淮阴叹藏弓。",
            "彼皆为人役，讵敢望此翁。",
            "辟谷岂其然，视世与谷同。",
            "可怜商山老，亦堕子术中。"
        ],
        "notes": "",
        "id": "7f02b3106210e17994f327d08214c96b"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "夜读马援传感少游语",
        "preface": "",
        "paragraphs": [
            "生人有恒道，衣食固其须。",
            "裁足谅已难，况复求赢余。",
            "所以古圣贤，守道甘穷居。",
            "缊袍敝弗厌，箪瓢饥自娱。",
            "徐行岂不安，焉用马与车。",
            "掾史亦良劳，抑首畏简书。",
            "放旷山泽间，孰与从樵渔。",
            "无求恒泰然，有系还多虞。",
            "但当力为善，汲汲希舜徒。",
            "于然守故丘，庶不忝厥初。",
            "寄语马少游，斯言定何如。"
        ],
        "notes": "",
        "id": "08fd90e3caacc1c3cce9c6ec4ba30914"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "杜门",
        "preface": "",
        "paragraphs": [
            "有客扣我门，丁丁如啄木。",
            "久立门不开，客去嗔此屋。",
            "僮奴亦怪我，无事许畏缩。",
            "向来豪侠场，门外车接毂。",
            "将无晚乏具，效彼龟藏伏。",
            "山田岁将收，亦可饭脱粟。",
            "不厌客来频，所厌客论俗。",
            "豪辨既多违，强应还自恧。",
            "但恨平生友，欢聚不得足。",
            "存者隔川途，没者卧丘谷。",
            "精微向谁剖，鬰结满心曲。",
            "何如掩关生，黾勉抱吾独。",
            "挥弦送征鸿，悠悠楚天绿。"
        ],
        "notes": "",
        "id": "977ed60d692b5757b2cb9b439817d066"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "读书",
        "preface": "",
        "paragraphs": [
            "卧疴云林下，寂寂谁与居。",
            "高风下木叶，泠泠晚窗虚。",
            "忽思往代事，聊披案上书。",
            "始得暂欣然，稍久叹以吁。",
            "冲冠或愤激，反袂还欷歔。",
            "拊卷忽自叹，毋乃狂且迂。",
            "此何豫尔事，况复千载余。",
            "来今正绵绵，尔心复何如。",
            "有怀不自展，乃挟冰炭俱。",
            "因此得冲静，万念悉扫除。",
            "岩花吹幽香，清酒堪满壶。",
            "且复举一觞，冥然聊自娱。"
        ],
        "notes": "",
        "id": "aee7b58b33b8f75c69f141b7cdb68df4"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "题汪氏插梅图卷后",
        "preface": "",
        "paragraphs": [
            "插梅元无梅，春风从何来。",
            "菀菀高树起，灿灿繁花开。",
            "向来孤山老，锄云亲自栽。",
            "宁知岁年晚，更受雪霜摧。",
            "用意不食实，无心或成材。",
            "天工未易窥，人力胡为哉。",
            "掩卷既三叹，今古宁独梅。",
            "终恐事偶然，愿君更深培。"
        ],
        "notes": "",
        "id": "1f43c57e8152f46a22d5218fdb32bd11"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "孟使君饯行即席以几时杯重把分韵得几字",
        "preface": "",
        "paragraphs": [
            "平湖澹微云，小雨凉众卉。",
            "归怀重依依，把臂还亹亹。",
            "昔别念弥深，兹聚知复几。",
            "离觞不忍衔，清风在船尾。"
        ],
        "notes": "",
        "id": "72072f0f9b0ec106728edefe140efd68"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "饭石壁下逢僧附船还叫岩寺明石山如平台曰赭亭山也僧至岩下饮要余同游舟已去矣",
        "preface": "",
        "paragraphs": [
            "昼饮石壁下，苍苍云树寒。",
            "忽逢一僧来，欲趁扁舟还。",
            "云住叫岩寺，共看赭亭山。",
            "挥袂忽而起，绝磴跻复攀。",
            "揖我少辍棹，步凉同扣关。",
            "日落南风起，不知流下滩。"
        ],
        "notes": "",
        "id": "d23c293edd8381aa8484be98ebe83f17"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "甲午九月留浮梁与郑瑞卿吴可翁方玉父方可大晚出郭饮溪上古树下以黄叶覆溪分咏得黄字",
        "preface": "",
        "paragraphs": [
            "岁晏天萧萧，日落山苍苍。",
            "寻幽度小涧，眺远跻层冈。",
            "班坐古道上，落叶满地黄。",
            "行人去自急，归鸟栖亦忙。",
            "偶兹一饷间，嘅彼千劫长。",
            "知愚各有殉，博策俱忘羊。",
            "人生今几晨，聊复尽此觞。"
        ],
        "notes": "",
        "id": "bb300dbf977dc0847e7c0ed757eed6b5"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "田间",
        "preface": "",
        "paragraphs": [
            "牛羊散空烟，凫鸭满平坂。",
            "扶藜度西麓，脱屦涉南涧。",
            "行观頳肩获，坐媿绿阴饭。",
            "田毛信靡赢，井税亦可办。",
            "隔篱新酿熟，要客一笑粲。",
            "寂寂宁少悰，炎炎故多患。",
            "但愿长如兹，聊尔娱岁晏。"
        ],
        "notes": "",
        "id": "9765fde79c05409e9823ff41283cdf86"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "村居晚思",
        "preface": "",
        "paragraphs": [
            "清风起层阴，凉雨放疏点。",
            "众木鬰苍然，芳草绿苒苒。",
            "山深无来辙，寂寞荆扉掩。",
            "念远怅悠悠，残阳在西崦。"
        ],
        "notes": "",
        "id": "3746bc3e1f43a2df84641d8fcb46e862"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "同吴仲退周南翁登法云寺志上人流玉阁",
        "preface": "",
        "paragraphs": [
            "偶与幽人期，颇惬沧洲趣。",
            "岚影倒虚碧，天光澹晴素。",
            "烟横双鹭起，水落孤帆度。",
            "凭阑足清眺，隠几得玄悟。",
            "顾兹半日闲，媿彼经年住。",
            "更迟雪中来，临风看琪树。"
        ],
        "notes": "",
        "id": "f1950d1eceb14fb6fd1150171b638909"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "次韵吴雅翁秋怀四首  其一",
        "preface": "",
        "paragraphs": [
            "蟋蟀鸣空阶，亹亹昏达曙。",
            "感此不成眠，推枕觅长句。",
            "物情欣得时，我乃独不遇。",
            "悠悠经世心，岁晚付农圃。",
            "长歌豳七月，掩卷泪如雨。",
            "微虫亦见录，老我吟谩苦。",
            "周公不可梦，哀哉弗如汝。"
        ],
        "notes": "",
        "id": "ed67a4a199a3fc264961ffad45afb61a"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "次韵吴雅翁秋怀四首  其二",
        "preface": "",
        "paragraphs": [
            "忆昔登王畿，花柳春烂烂。",
            "芳年亲与朋，美酒夜复旦。",
            "参差隔世路，荏苒岁华晏。",
            "荒地芳草平，废殿湿萤暗。",
            "念当吊陈迹，誓以铸门限。",
            "仙人咏城郭，释子说梦幻。",
            "宇宙几秋风，悠悠复何叹。"
        ],
        "notes": "",
        "id": "21f52cf5ae76414d4799c2749c83b029"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "次韵吴雅翁秋怀四首  其三",
        "preface": "",
        "paragraphs": [
            "苍忙遗二老，俯仰近十秋。",
            "松柏摧高冈，凤麟隠沧洲。",
            "吾道遽如许，斯人安可求。",
            "当年西门路，感涕吟山丘。",
            "矧我于韩门，忝与李汉俦。",
            "遗文念当序，举笔心先愁。",
            "岁寒頼有公，名节姱以修。",
            "愿言爱体素，一柱回狂流。",
            "天伦岂不伤，天运良悠悠。"
        ],
        "notes": "",
        "id": "fc38feffb6a304ee30f8d6b32bb2494d"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "次韵吴雅翁秋怀四首  其四",
        "preface": "",
        "paragraphs": [
            "西风吹梧桐，一叶堕寒玉。",
            "飘飘转千崖，亹亹侵万木。",
            "霜露行复降，雪霰飞相逐。",
            "幽居感时运，清夜理商曲。",
            "坚冰信当辨，昊天有反复。",
            "但使本根在，阳回奚待祝。",
            "词人乐光景，纤艳不足录。",
            "焚香对秋山，自取周易读。"
        ],
        "notes": "",
        "id": "5f567f9bab733e09b383d51c4d885d36"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "此张希良书斋去祖垅不百步扁曰望松取后山思亭记中语也",
        "preface": "",
        "paragraphs": [
            "老根怜苍龙，芳粒长新穉。",
            "睠言丘中人，苓珀共千岁。",
            "晨瞻露华明，夕眺烟影翠。",
            "扪躯发深感，矫首落孤泪。",
            "思亭有名言，世守宜勿替。"
        ],
        "notes": "",
        "id": "6bac4aa3a692a98586083e719dcc09c2"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "溪上桑叶萤食已既今年蚕事颇落寞",
        "preface": "",
        "paragraphs": [
            "沿溪十亩桑，绿叶敷且腴。",
            "朝采不盈筐，暮视唯空株。",
            "乃知飞萤来，窃食无复余。",
            "汝饥既云餍，蚕饥当何如。",
            "岂挟照书劳，我困正在书。",
            "吃衣谚所笑，思炙计复虚。",
            "僮奴日捕拾，囊献如囚拘。",
            "尘编眊难臯，干死气亦纾。",
            "政尔可得尽，一笑清霜初。",
            "清霜几时来，我亦寒无襦。",
            "及时且封溉，勗哉为后图。"
        ],
        "notes": "",
        "id": "f36641ef3faea9208505d8bb69d2c5df"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "庚寅秋病得语不复诠次名曰感怀  其一",
        "preface": "",
        "paragraphs": [
            "炎夏忽已变，西风飘然秋。",
            "亲友日已远，坐感岁月遒。",
            "登高明不见，涕泗滂沱流。",
            "天高雁未来，落日空悠悠。",
            "愿为西北云，万里从之游。"
        ],
        "notes": "",
        "id": "a88740ae67666edae7795bcac9720fe7"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "庚寅秋病得语不复诠次名曰感怀  其二",
        "preface": "",
        "paragraphs": [
            "祖龙制八极，法令如乱麻。",
            "儒冠委秋山，王燄明朝霞。",
            "所以武陵人，入山种桃花。",
            "如何东陵侯，苟此旦暮华。",
            "堂堂炎汉叟，却种青门瓜。",
            "舒卷迷大运，千古为悲嗟。"
        ],
        "notes": "",
        "id": "bd429a08ced0d2b5404e92f1cd391a56"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "连雨鬰蒸夜不能寐",
        "preface": "",
        "paragraphs": [
            "闭门十日雨，簷溜如泉声。",
            "沈阴晦兰烬，润气蒸桃笙。",
            "馋蚤既跋扈，饕蚊复纵横。",
            "展转强就寐，草塘蛙乱鸣。",
            "亦知夜漏促，安得曙色明。",
            "晨钟度深竹，云岫开新晴。",
            "隠几补前梦，暂喜身境清。",
            "聒耳蝉嘒嘒，沿睫蝇营营。",
            "所响辄如此，吾生安得宁。",
            "感叹还失笑，此物方施行。",
            "天运如循环，转眼秋风生。"
        ],
        "notes": "",
        "id": "4c055b480afe385cdf0ea19d9d6d7917"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "山中视获",
        "preface": "",
        "paragraphs": [
            "归马起暝壑，微灯耿深竹。",
            "农翁具鸡黍，要我林下宿。",
            "共谈陇亩事，未语眉已蹙。",
            "邑胥迩来稀，每涨卷平陆。",
            "山中复小旱，一雨仅半熟。",
            "举酒属乃翁，微笑以胜哭。",
            "湖乡尔何知，弥漫正吞屋。",
            "且共尽此觞，人苦不知足。"
        ],
        "notes": "",
        "id": "c4e15be305c4851dae06c91f9377f07c"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "忠烈侯酷好山水作葬书以行于世元翁其族子传其书侍父仕赣上尽得杨氏术凡谈阴阳家者见之辄屈膝余闻其论洒洒然起忘倦矣夫既谓之地理理非儒不精元翁儒者精于理固宜为赋",
        "preface": "",
        "paragraphs": [
            "英英太极翁，器明吴楚甲。",
            "驰辂使沙漠，杖钺帅巴峡。",
            "南瞻岭表缩，东睨溟涨狭。",
            "林居念环辙，简脱卑藏䇲。",
            "夫君玉树彦，同祖宝剑匣。",
            "六籍既淹通，异闻更博洽。",
            "姬公卜宅洛，成后鼎定郏。",
            "理也匪荒唐，古甿遗检柙。",
            "支分景纯书，嫡出杨氏法。",
            "苍苍鬰孤台，仙枝竹林插。",
            "芳春适游衍，千金日娱狎。",
            "厚坤行万龙，立特飞次夹。",
            "幽幽何绵绵，意脉能擢掐。",
            "神文遂尔授，玄镐了然胠。",
            "俗师守橐囊，群喙閙凫鸭。",
            "青霄孤鹤唳，未吐气先压。",
            "蹇予少狂走，黄尘满乌帢。",
            "山川子长笔，天地伯伦锸。",
            "某丘可以老，白石盟愿歃。",
            "祝君昌兹术，四海救贫乏。"
        ],
        "notes": "",
        "id": "970dac218e7057e6bd3adcc4ec94927c"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "山中夜起月色皎然",
        "preface": "",
        "paragraphs": [
            "倦寐不知夜，开门风露深。",
            "明河挂屋角，月出东山岑。",
            "双犊卧啮草，满地梧桐阴。",
            "蔌蔌堕落叶，翻翻动栖禽。",
            "浮生谅余几，两鬓黄尘侵。",
            "偶此值清赏，泠然得初心。",
            "幽隠良足尚，吾盟在云林。"
        ],
        "notes": "",
        "id": "5cc4de4998c20443df8296a10042dc7b"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "晚晴欲适西村不果",
        "preface": "",
        "paragraphs": [
            "雨歇无余春，草木忽而长。",
            "东风吹旷野，千里绿莽莽。",
            "夕阳澹微明，命策赴幽赏。",
            "徘徊石上坐，鬰鬰念畴曩。",
            "子规叫重云，意散不复往。"
        ],
        "notes": "",
        "id": "6e7301f4c32fdab8dc1871b190d4ce50"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "学圃",
        "preface": "",
        "paragraphs": [
            "西园艺我麻，南园树我桑。",
            "东风吹时雨，青青久成行。",
            "春服朝犹赊，大布冬可裳。",
            "十年湖海役，尘暗貂裘黄。",
            "曾无一事成，祇取三迳荒。",
            "何如老农圃，卒岁心不忙。",
            "邻翁取余喜，笑语倾壶浆。",
            "择术子已卜，守之慎勿忘。"
        ],
        "notes": "",
        "id": "984038bfabce1a39823c241e3b4714dd"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "三月二十九日还家花事已过独碧桃盛开",
        "preface": "",
        "paragraphs": [
            "出门红未芳，还家绿成幄。",
            "仙葩独婉娩，书声共寥落。",
            "日暮碧云合，天寒翠袖薄。",
            "念远怅悠悠，缑山缈孤鹤。"
        ],
        "notes": "",
        "id": "8c613726da4cdaddc907744716528cae"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "九日和陶",
        "preface": "",
        "paragraphs": [
            "开门见秋山，忻然如故交。",
            "烟云淡相媚，卉木青未雕。",
            "兹游忽自念，谁与为登高。",
            "目涉已千仞，神游还九霄。",
            "世短奚足叹，意多亦徒劳。",
            "奈何怨迟暮，况复怀覆蕉。",
            "至乐岂必酒，天真自陶陶。",
            "长吟对寒花，万期犹一朝。"
        ],
        "notes": "",
        "id": "70671ffdea5e20cc5db0d549f7841b27"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "春雪",
        "preface": "",
        "paragraphs": [
            "青神怯春寒，頳紫染未办。",
            "临河来素女，剪冰作花瓣。",
            "银屏移佛地，玉楼坠仙汉。",
            "朽株缴琼瑶，断甓化圭瓒。",
            "东风翻覆手，转眼忽吹散。",
            "乃知太空中，何物当把玩。",
            "开门见青山，且喜还旧观。"
        ],
        "notes": "",
        "id": "4dca09596ab0d8822a09f4d524d6b434"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "我有绿绮琴",
        "preface": "",
        "paragraphs": [
            "我有绿绮琴，宝匣生蛛丝。",
            "拂拭聊一鼓，意淡音愈微。",
            "隠几忽自笑，持兹将付谁。",
            "所以绝弦者，痛惜无钟期。",
            "吾人天与游，岂在知音知。",
            "惆怅箫韶远，不见凤来仪。",
            "后夔不并世，已矣奚所悲。"
        ],
        "notes": "",
        "id": "0f9e7b7fd39405d849ae1094f60f889a"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "赠初心相士",
        "preface": "",
        "paragraphs": [
            "王识九江黥，侯许平阳奴。",
            "臭奇恒互出，冠屦奄相逾。",
            "此说偶奇验，人人生妄图。",
            "曷不返吾照，湛然观本初。",
            "天地付我形，森列万理俱。",
            "形拘有枯菀，理充无智愚。",
            "涂人可以禹，为善即舜徒。",
            "奈何遗此心，豢此尺寸肤。",
            "君颛唐举术，乃取荀卿书。",
            "论心不论形，名象足启余。",
            "宇宙共一轨，纷纷落迷涂。",
            "愿言述吾语，一呼旋其车。"
        ],
        "notes": "",
        "id": "9fa3fc13251c832987b93b7a411cb3f3"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "泊三江口",
        "preface": "",
        "paragraphs": [
            "潮寒闻雁声，野霁见虎迹。",
            "眼中无故人，莽莽欲谁适。",
            "当年此防秋，筑垒如铁壁。",
            "哀哉不崇朝，遽此陵谷易。",
            "土道蚀残砖，沙草埋折戟。",
            "林墟稍亦集，农亩犹未辟。",
            "人心嗜新乐，畴复念曩昔。",
            "亭亭千尺塔，独立苍烟碧。",
            "稽首塔中仙，此心如铁石。"
        ],
        "notes": "",
        "id": "2a949c1c5d57521da5e2a236b8835974"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "泊雷江口",
        "preface": "",
        "paragraphs": [
            "解缆风雨息，傍晚复大吼。",
            "浪如雪山来，船作骑马走。",
            "鱼龙欲作势，问予惊怖否。",
            "那知狂书生，有胆大如斗。",
            "庄周论天地，我见仅如缶。",
            "可怜一勺多，浩荡夸己有。",
            "大方付一笑，河伯亦俯首。",
            "天开镜面平，荡桨泊江口。",
            "新月照船窗，烹鱼酝我酒。"
        ],
        "notes": "",
        "id": "c778b4b5d301512c54a3798c2156a061"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "虎溪三笑图",
        "preface": "",
        "paragraphs": [
            "阴壁掺苦竹，秋池淡芙蓉。",
            "二老庐山间，风味夙昔同。",
            "亦有栗里人，心事黄花丛。",
            "囊中无一钱，眼底四海空。",
            "羲皇未渠惬，上与无怀通。",
            "众羽集新条，云霄一冥鸿。",
            "净社亦可人，念尔名教宗。",
            "博酒空勤渠，攒眉一声钟。",
            "苍苔片石在，醉卧空山中。",
            "良辰入奇怀，杖屦闲相从。",
            "偶然出岫云，儵尔风飘蓬。",
            "虎溪有严禁，讵敢待此翁。",
            "行行不知远，大笑分西东。",
            "风流一时散，千载留高踪。",
            "溪光与山色，隠隠尚笑容。",
            "笑意果何如，画史安能穷。",
            "按图付一嘿，翳景生长松。"
        ],
        "notes": "",
        "id": "d45d72a66cd1562938d1a433a18b9617"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "避暑招真观听琴",
        "preface": "",
        "paragraphs": [
            "驱车畏火伞，投扇倦风箑。",
            "起行青松径，往就白云榻。",
            "窈窕一壑深，苍苍两崖夹。",
            "玄菟狞爪齿，白龙老鳞甲。",
            "竹树拥青掺，花草霭丛杂。",
            "渺沫洒空岩，冷飚下危峡。",
            "始知忘解带，久坐思御裌。",
            "丹丘逢羽人，瑶琴开宝匣。",
            "古意鬰苍茫，秋风淡萧飒。",
            "悲蝉为噫吟，鸣鹤相和答。",
            "岁华坐晼晚，尘路嗟隘狭。",
            "飞仙倘来归，遗我度世法。"
        ],
        "notes": "",
        "id": "50b33043c358c5a3e618931aa9e36e8f"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "南北舟",
        "preface": "",
        "paragraphs": [
            "东流滔滔江似箭，南船挂帆北船羡。",
            "阴云黯黯天色变，北船搥鼓南船怨。",
            "焚香酿酒争祝愿，一望风长一祈转。",
            "世间万事无两便，龙伯应酬毋乃倦。",
            "龙伯应酬如已倦，祇遣澄江净如练。"
        ],
        "notes": "",
        "id": "2332f8406ffcceaf4e4876d05065964c"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "二陶",
        "preface": "",
        "paragraphs": [
            "清言洒洒南华玄，净社济济东林禅。",
            "一陶运甓不挥麈，一陶采菊不种莲。",
            "爱惜分阴树志业，盘礴千载希圣贤。",
            "吾评东晋人物薮，惟有二陶真卓然。"
        ],
        "notes": "",
        "id": "dc580846dd27add034cef481422e1366"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "饮芝山分韵得草字",
        "preface": "",
        "paragraphs": [
            "漠漠轻阴送幽讨，梅柳之间春正好。",
            "万古烧痕青未了，一片湖光白如扫。",
            "永怀雨露涵三秀，颇恨风尘遮五老。",
            "松根啸咏欲忘归，可惜长瓶卧芳草。"
        ],
        "notes": "",
        "id": "96603ff5101adaccf0ab3b6ae24baf38"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "探梅",
        "preface": "",
        "paragraphs": [
            "山中岁晚甘恬澹，花史时时闻校勘。",
            "天街未省薇药贵，尘世颇嫌桃李滥。",
            "南枝相见眼独明，东风久要交非暂。",
            "长意孤山访突兀，径度平湖浮碧绀。",
            "暗香疏影夜蒙蒙，半树横枝春淡淡。",
            "琥珀浓倾酒拍船，珠玑乱唾诗成担。",
            "画角吹寒凄别语，青衣天晚生孤憾。"
        ],
        "notes": "",
        "id": "cca5fca9e5c68be757a9551b8ba34a4e"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "偕仲退周南翁登曲岛山分韵得曲字",
        "preface": "",
        "paragraphs": [
            "吴子精悍锦满腹，周郎英妙人如玉。",
            "凌晨樽酒惜分携，飞鞚联翩相趁逐。",
            "积雨新晴马气骄，振鬣长鸣踏平陆。",
            "村南村北枫叶赤，高田低田麦苗绿。",
            "坡陀磊落如培𪣻，一岛轩然立于独。",
            "平生梦寐千仞冈，第取惬心那计足。",
            "迢迢鸟道入青天，杳杳钟声出乔木。",
            "遥观疑雪复疑石，稍动始知樵与牧。",
            "传闻隋代高隠君，避世曾兹结茅屋。",
            "李菀杨枯了不闻，坐拥玉书林下读。",
            "灵君冠剑从飞龙，云雨苍茫手翻覆。",
            "瓢中但出是丰年，何惜穿崖悬一瀑。",
            "毳虫自得餐松诀，一扫四山寒翠秃。",
            "天根突兀有孤梅，道气昂藏自修竹。",
            "回看下界暗黄尘，蚁垤蜂房几陵谷。",
            "山空鸟啼尘虑绝，天寒日暮归心速。",
            "会当摆落悠悠谈，八极神游纵吾目。",
            "玉井莲花十丈开，瑶池桃子千年熟。",
            "廓然天地臯方圆，岂但山川见纡曲。",
            "已呼鸾凰作先导，岁晚期君两黄鹄。"
        ],
        "notes": "",
        "id": "656351f8a0d3017a42503b4ee357cc01"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "甲午孟夏祝公辅道过山中遂偕如上饶赴孟史君之约至万村阻水卧楼上共谈己丑同舟雁汊遇风之苦明日水退途中得长句呈公辅",
        "preface": "",
        "paragraphs": [
            "南山有田不归种，大瓠濩落无所用。",
            "遂令沉沉走长江，万里艰危忆君共。",
            "尝疑公佩延平剑，引得九渊龙子哄。",
            "雁汊渡头鏖北风，真是脱身人鲊瓮。",
            "当时意气杯溟渤，笑杀篙师穷欲恸。",
            "千金之子不垂堂，默坐沉思还自痛。",
            "归来结屋万山中，手植桃花欲成洞。",
            "敲门者谁吾故人，色笔荧荧如彩凤。",
            "连宵剧谈山月落，一浣胸中尘土空。",
            "忻然共驾赴幽期，满路薰风入吟讽。",
            "万村孤馆明且洁，浴罢桃笙玉壶冻。",
            "神君谒帝愁昼热，夜半骑𬳮不施鞚。",
            "偷决银河灌火轮，玄化阴机神簸弄。",
            "小溪如线不自容，更奈乱流趋者众。",
            "划尔掀波似转雷，居然入室如流汞。",
            "须臾便恐化桑田，咫尺还忧没茅栋。",
            "绝怜榻上閙蛙黾，安得天边明䗖𬟽。",
            "午楼欹枕听涛声，唤醒六年淮海梦。",
            "青山淡淡坐神驰，白鹭悠悠空目送。",
            "明朝水退得新晴，两鸟故应天所纵。",
            "乃知处险自有道，一静可以该百动。",
            "横石断桥沙迳曲，苍藤翠木烟霏重。",
            "小车穿壁我徐行，瘦蹇涉流君自控。",
            "狂游满眼惊俗辈，疲役回头惭仆从。",
            "倩谁写作山行图，持似衡湖作清供。"
        ],
        "notes": "",
        "id": "44606e9005485e8b6c978a73af6bf468"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "有邀余游中原者余以亲老辞王子贤未知来饯别并示所和陈君人生贵适意五诗敬次韵奉谢  其一",
        "preface": "",
        "paragraphs": [
            "有客六辔濡且均，要我共看中都春。",
            "孔林乔木故无恙，首阳高风应未泯。",
            "亦知江山不负我，政恐风尘能涴人。",
            "故友贻书复相过，但祝自爱千金身。"
        ],
        "notes": "",
        "id": "0c879e1857168047b3bedf87cb2fc34a"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "有邀余游中原者余以亲老辞王子贤未知来饯别并示所和陈君人生贵适意五诗敬次韵奉谢  其二",
        "preface": "",
        "paragraphs": [
            "飞电歘然度天隙，百岁能堪几行役。",
            "游子来归意恐迟，大人幸在何辞白。",
            "风涛念尔去何之，日暮怜渠行故逆。",
            "世间步步是危机，绵上可耕聊自适。"
        ],
        "notes": "",
        "id": "d49c0ea782f585fa86049648ef0c9aac"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "赠姜卜隠",
        "preface": "",
        "paragraphs": [
            "君家鼻祖磻溪钓，何人为卜非熊兆。",
            "君是磻溪几代孙，无人卜君君卜人。",
            "自言避世归人境，焚香下帘清昼永。",
            "岂无龙韬老渭滨，英雄自昔多沉沦。",
            "倘有猎者从君卜，但说后车富狐兔。"
        ],
        "notes": "",
        "id": "7fc92741ac694bad706c95bae8bff411"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "丙申上元喜晴孤坐怀旧二十韵",
        "preface": "",
        "paragraphs": [
            "少年意气凌嵩华，尚记京城逢午夜。",
            "璧月琼枝彩凤飞，银花铁锁金鳌跨。",
            "楼台上下沸笙韶，巷陌东西暗兰麝。",
            "樗蒲百万不供掷，美酒十千宁论价。",
            "狂游但恐星河曙，醉卧不知风露下。",
            "悠悠人世半悲欢，忽忽天时更代谢。",
            "蚁国惊心城郭非，蜃楼转眼烟云化。",
            "微生幸尔脱干戈，暮年聊此依桑柘。",
            "每当佳节强逢迎，忽思往事还惊咤。",
            "新年半月雨不止，此夕一晴天所借。",
            "草市冬冬村鼓閙，竹簷烂烂华灯挂。",
            "颠狂社舞喧戏剧，落魄儒冠寄嘲骂。",
            "亦知陋俗多浮薄，尚喜疲甿少闲暇。",
            "先生清坐懒出门，诸少并游惟守舍。",
            "虽无画烛千炬围，犹有残梅一枝亚。",
            "孤灯隠隠耿相照，疏影离离淡如画。",
            "划尔喧风扑短檠，炯然霁月明虚榭。",
            "百念无营冷似灰，一闲有味甘如蔗。",
            "已拚暮境渔樵侣，独忆平生诗酒社。",
            "白云霭霭隔江山，可惜无人谈旧话。"
        ],
        "notes": "",
        "id": "c0dfab02c58b897d46ab0031bf086e69"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "乌沙夹阻风",
        "preface": "",
        "paragraphs": [
            "黄沙满江日色薄，北风吹天云欲落。",
            "鱼龙贾勇气凌人，八月海风无此恶。",
            "书生性命可轻试，拏舟早傍沙湾泊。",
            "嵯峨万里下水船，搥鼓张帆无奈乐。",
            "篙师瘦坐攒两眉，羡彼何速嗟我迟。",
            "玄冥行权故应尔，速何足喜迟何悲。",
            "一年三百六十日，须有一日顺风时。",
            "乘流遇坎姑听之，涛山雪屋方堪诗。"
        ],
        "notes": "",
        "id": "fb6e2eb3998a089a40129f403ea9c995"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "春锄行",
        "preface": "",
        "paragraphs": [
            "有鸟有鸟鸣春锄，雪衣楚楚清且癯。",
            "茫然跂立奚所须，蹄涔之中伺游鱼。",
            "游鱼所得能几何，鸬鹚同俦失已多。",
            "若非区区营一饱，如此风标岂不好。"
        ],
        "notes": "",
        "id": "245a1e29ffe3b758fd4d5680d64f4181"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "彭蠡阻风",
        "preface": "",
        "paragraphs": [
            "玄云如垒沙如箭，阳侯击鼓飞廉扇。",
            "穹龟带甲鱼负剑，万怪腾空助龙战。",
            "庐君玉立金芙蓉，笑我块坐如樊笼。",
            "子胡不来此山中，与子跨鹤蓬莱宫。",
            "江流茫茫去不息，嗟我棹往何终极。",
            "灵君如愿倘可乞，但觅金丹生羽翼。"
        ],
        "notes": "",
        "id": "88631770a6f7d429a52becea89f3e1c3"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "壬戌正旦日蚀值阴有诗明日雨微雪再赋",
        "preface": "",
        "paragraphs": [
            "艳娥煽妖悖且饕，云师围之骑周遭。",
            "飞廉喑呜挟箭号，万鼓动地助战鏖。",
            "吴刚弃斧北且逃，扶桑君还骑巨鳌。",
            "银蜍腹聚流清膏，玉兔颡折飞白毛。",
            "苍茫杀气横四郊，冻鸢无语饥鸿嗷。",
            "紫皇第功封二豪，汝马可归弓可櫜。",
            "黄道肃穆君请遨，黔首颙颙光勿韬。",
            "愿驾丹毂扬锦旄，疾驱六龙升海涛。",
            "五色烂烂中天高，衣披水子绛锦袍。",
            "葵心不宁忧忉忉，矫首东方歌楚骚。"
        ],
        "notes": "",
        "id": "800eb7afb77e8e4bfa2695e431e2cd3f"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "朱可绍去秋许椶靸明年夏当见寄今及期矣辄以诗请",
        "preface": "",
        "paragraphs": [
            "寥阳宫殿老夜叉，九头狞狞髪髿髿。",
            "朝暮拔本不满数，谪守凤山山下花。",
            "忽生蚁虱若鱼子，秋风透顶栉复爬。",
            "夫君岂鬻居士𪨗，履声汉代尚书家。",
            "不嫌汝髪污我趾，结鞋远胜萧与麻。",
            "煌煌火轮照万野，恨不赤脚踏雪车。",
            "世间褦襶独何事，黄尘没骻汗透靴。",
            "老夫两鬓亦萧飒，谢去相帽便乌纱。",
            "愿言得此称轻爽，宿诺今已期及瓜。",
            "誓当布袜从此始，上下云门还若耶。"
        ],
        "notes": "",
        "id": "fecd9ce405149e09990298b55351eb63"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "听山中谈虎赋二章  其一",
        "preface": "",
        "paragraphs": [
            "樵夫山下日将暮，忽逢饥虎在中路。",
            "目光如炬齿如霜，举头为城腹为墓。",
            "偷生无计就死难，再拜祈哀号且诉。",
            "我贫且老孤无儿，瘦骨几何君勿悮。",
            "垂头兀坐欲有问，歘尔翻身入云雾。",
            "君不见悍吏捉人吮甘膏，千拜万拜不可逃。"
        ],
        "notes": "",
        "id": "5835f6a1fbc605e498123b333ef14de9"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "听山中谈虎赋二章  其二",
        "preface": "",
        "paragraphs": [
            "东村西村稼如云，欲获未获黄纷纷。",
            "鼠牙雀喙不可算，奈此野彘千百群。",
            "田头结舍坐霜夜，敲犁击杵声相闻。",
            "五更一刻少困怠，终岁举室空辛勤。",
            "近日南山老虎至，野彘畏之俱远避。",
            "遂令一枕得安眠，犬豕时时亦遭噬。",
            "呜呼犬豕所噬能几何，野彘不去为害多。"
        ],
        "notes": "",
        "id": "36718cca4249d1243b07bd1d7256435d"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "松风",
        "preface": "",
        "paragraphs": [
            "流水渡涧秋泠泠，怒涛拍天风雨惊。",
            "鸾锵鹤唳翻青冥，龙吟虎啸愁太阴。",
            "连山遍野流空明，飘飘音乐张洞庭。",
            "弹璈鼓簧吹雪笙，拊石击磬作天钧。",
            "忽然昭文不鼓琴，幽幽又作吟风筝。",
            "问童何如睡不应，起视月落天河倾。",
            "乃知虚皇集万灵，风伯起舞苍穹伶。",
            "世间郑卫聊足听，久笑舞此蓬莱音。",
            "传伯技痒不可禁，篝灯起诵离骚经。"
        ],
        "notes": "",
        "id": "b4f23be83d92bb0fb7f38b6f830c794d"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "赠王秀翁",
        "preface": "",
        "paragraphs": [
            "君挟青囊枕中宝，别我去行千里道。",
            "淮南小山访松桂，湘江极浦寻芳草。",
            "侯王有种从何来，富贵在天非可祷。",
            "倘游海上遇安期，归来遗我如瓜枣。"
        ],
        "notes": "",
        "id": "e394a788e30a5a9508f2a1f6f6e40b6b"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "铁笛行赠丁云屋",
        "preface": "",
        "paragraphs": [
            "斗牛之墟有伏龙，宝气夜起天为虹。",
            "雷公往矣不再逢，潭底高卧吟秋风。",
            "忽羞珠宫薄且阙，返形化作红炉雪。",
            "背负七星雷吐舌，五色石堕天惊裂。",
            "何人携此过武亭，真仙东游弭节听。",
            "知音千载空翠屏，猿啼鬼哭烟冥冥。",
            "华表云深鹤一只，渺渺孤吟空八极。",
            "左呼庐阜老仙客，右呼西风古禅伯。",
            "江上暮云寒萧萧，梅花未动飘叶凋。",
            "红尾凤凰飞翠霄，好去瑶台吹玉箫。"
        ],
        "notes": "",
        "id": "a1788e621efc6745af8436862ab1e6fd"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "上奚宣慰冰壑",
        "preface": "",
        "paragraphs": [
            "书生于世无所用，岁晚东陵瓜自种。",
            "几度骑馿欲出门，青松绕舍云扃洞。",
            "枕书高卧绿阴中，何许清风惊午梦。",
            "始知绛节下丹霄，左骖麒麟右鸾凤。",
            "行行原隰广咨询，历历闾阎摩疾痛。",
            "悬崖绝壁冰照壑，白昼青山雷欲冻。",
            "神奸畏景那敢见，肯綮逢刀无不中。",
            "范滂太守使令慑，杨绾入相朝野颂。",
            "每繙图史想斯人，常恨寥寥千载空。",
            "水见黄河山太华，不识欧阳当自讼。",
            "振衣扶策候辕门，秋意欣然云走送。",
            "愿调梅鼎作商霖，老我荒园日抱瓮。"
        ],
        "notes": "",
        "id": "66c57cb9dc88d0740d752a30b8913f6e"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "啄木辞",
        "preface": "",
        "paragraphs": [
            "木鬰鬰兮有蠹生之，穴冥冥兮木窾以委。",
            "皇赍于䴕兮厥服孔仪，往伺于木兮尔喙尔夷。",
            "朝于木瘿兮莫于木枝，蠹宿于根兮而䴕不知，厦将堕兮其何以支。"
        ],
        "notes": "",
        "id": "7543dad94c6391da6a61302514859c7d"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "久旱得雨连阴弥旬农者云复宜得数日晴作二龙行",
        "preface": "",
        "paragraphs": [
            "赤龙推车出旸谷，欲将烛光烧却珊瑚屋。",
            "黑龙奋怒起天池，欲倒海水浸却扶桑枝。",
            "黔黎代为黑龙诉，帝命赤龙且回驭。",
            "已欣膏泽沃焦尘，复畏连阴起寒雾。",
            "地裂不补难望秋，天漏不补亦可忧。",
            "我愿二龙行天各一日，水火停齐万宝毕。"
        ],
        "notes": "",
        "id": "a0eef26f6353cb4955156954e1fbf94d"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "送鹤神",
        "preface": "",
        "paragraphs": [
            "玄裳兮缟衣，纷尔乘兮遄归。",
            "嗟我甿兮苦复苦，谷悬于天兮麦在土。",
            "尔之族兮类且多，蚕尔食兮如甿何。",
            "甿之忧兮来年眎尔天尔田。",
            "天崇崇兮有廪，皇之浆兮可饮。",
            "乐莫乐兮尔还，勿复来兮人间。"
        ],
        "notes": "",
        "id": "24d8e2b5089069dcab6ecc483053745d"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "饮酒乐",
        "preface": "",
        "paragraphs": [
            "羊祜折臂为三公，英布之相黥而王。",
            "富贵真可爱，体肤不敢伤。",
            "刘安升天守都厕，长房学道须食粪。",
            "神仙诚可慕，臭秽那可近。",
            "驷马高盖未易求，水银黄金况难信。",
            "我亦不愿承明庐，我亦不愿蓬莱山。",
            "但愿觳𧥆耕田间，种秫酿作九霞丹。",
            "秋风两鬓不须绿，日饮时可朱吾颜。",
            "山花山鸟自歌舞，醉听松风牢掩关。",
            "用世之士笑我拙，出世之士怜我顽。",
            "冕裳不著虽共蓑笠老，露霓易过安得岁月还。",
            "那知我复笑尔还尔怜，千秋之后高台曲池在何处。",
            "六鳌之侧岱屿员峤俱深渊，兹论犹日茫昧然。",
            "华亭鹤唳欲听不可得，单豹遇虎所养安得全。",
            "唯有饮酒之乐不可言，所以达士不与醒者传。"
        ],
        "notes": "",
        "id": "3d55ca81f210df2a544bb32f59c073c1"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "鹏飞操",
        "preface": "",
        "paragraphs": [
            "朝吾发兮海溟，夕吾抵兮天门。",
            "鳞脱躯兮欲蜕，翮之起兮如云。",
            "涛山涌兮雪浪，驾天风兮浩荡。",
            "霓掩映兮霞蒸，倏横飞兮径上。",
            "龙𦝼余兮凤来迎，帝下观兮环珮鸣。",
            "逍遥游兮既极，澹河汉兮无声。",
            "河汉无声兮有意，谁知之兮漆园吏。",
            "桐之孙兮吏之魂，吏不语兮孙能言。",
            "忘言兮且止，极吾思兮隠几。",
            "春风菲菲兮杏坛花，春服翩翩兮沂水涯。",
            "聊徜徉兮税驾，奚必之兮南华。"
        ],
        "notes": "",
        "id": "77052c5d24b839507d074f736969fd3d"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "精卫行",
        "preface": "",
        "paragraphs": [
            "微禽负大耻，劲气横紫冥。",
            "口啣海山石，意欲无沧溟。",
            "沧溟茫茫云正黑，涛山峨峨护龙国。",
            "假令借尔秦皇鞭，驱令石头填不得。",
            "布囊盛土塞江流，孙郎览表笑不休。",
            "劳形区区雠浩渺，志虽可尚难乎酬。",
            "蓬莱有人怜尔苦，劝尔休休早归去。",
            "精卫精卫我亦劝汝归，沧海自有变作桑田时。"
        ],
        "notes": "",
        "id": "dfaa5d503fcd393431355bf8b6403448"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "泊淮岸夜闻鬼语",
        "preface": "",
        "paragraphs": [
            "北风行平林，芦叶响干雨。",
            "青燐走平沙，独夜鬼相语。",
            "沉吟乍幽咽，怨哭倍酸楚。",
            "遗脔乌鸢饱，滞魄狐兔伍。",
            "白骨委飞霜，零落从草莽。",
            "草死东风吹复生，骨枯东风吹不荣。",
            "汝悲信悲不足诘，吾欲诘尔尔试听。",
            "君不见刘项割鸿沟，又不见孙曹战赤壁。",
            "回头万事晓云空，石马荒荒土花碧。",
            "世间倘有长生药，蓟子白云丁令鹤。",
            "霸城相见悲铜狄，华表归来叹城郭。",
            "汝不见兴与衰，又不忧寒与饥。",
            "濠上之叟不汝欺，汝有至乐尔不知。",
            "呜呼人生何苦尔何乐，人生羡汝不可学。"
        ],
        "notes": "",
        "id": "b47ea2e68c259e005a431713c0d571a5"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "禽言四首  其一",
        "preface": "",
        "paragraphs": [
            "布谷布谷，十家九家逃亡屋。",
            "去冬屯田买牛到黄犊，今春军需剥皮共食肉。",
            "无牛可耕休论饭，秋粮要米从何办。",
            "布谷布谷奈尔何，江南渐少淮南多。"
        ],
        "notes": "",
        "id": "16bd5b85f7712f2710b416c837836f60"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "禽言四首  其二",
        "preface": "",
        "paragraphs": [
            "不如归去，归去故乡不是无耕处，尔独胡为在中路。",
            "子规子规，尔不自劝何用劝我为。",
            "我怀我室更欲归，尔归漂摇何所依。"
        ],
        "notes": "",
        "id": "ad2cd898d5f3eb85f7af255ed3bf49dc"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "禽言四首  其三",
        "preface": "",
        "paragraphs": [
            "麦饭熟快活，半年忍饥待此麦，问汝快活能几时。",
            "更有五月六月饥亦所不辞，且愿休王师。"
        ],
        "notes": "",
        "id": "d50ed4b0826c7122cbbb413e2a37fcb4"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "禽言四首  其四",
        "preface": "",
        "paragraphs": [
            "提壶卢，沽美酒，烹肥羜，剪新韭。",
            "琵琶胡姬玉纤手，清歌袅袅鶑啭柳，尊前劝我千万寿。",
            "君不见东家逃亡西家走，惟我台上集亲友。",
            "明日得似今日否，酒尽无尽尽再沽。",
            "唤仆夫，提壶卢。"
        ],
        "notes": "",
        "id": "6b1990b70e4ccefb69ba452ff5c58c1f"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "赠古泉相士",
        "preface": "",
        "paragraphs": [
            "土阶章韶风日美，巢父不听却洗涧中水。",
            "象犀满山珠塞渊，弃不之顾但酌岭外泉。",
            "呜呼千丈之浑泥数斗，一滴清泠空宇宙。",
            "古人今人同此耳与口，古泉眼中见有相似二君不。",
            "我亦有耳但愿听松风，有口只饮酒。"
        ],
        "notes": "",
        "id": "f189443cb8ad8bddfd53cd587a27c8c4"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "禽言  其一",
        "preface": "",
        "paragraphs": [
            "朝看花满枝，暮见花辞树。",
            "东风翻覆手，骤开骤落无凭据。",
            "不如归去，不如归去。"
        ],
        "notes": "",
        "id": "e216c69021615dd289defbd5aa560799"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "禽言  其二",
        "preface": "",
        "paragraphs": [
            "万叠青山，白云何处。",
            "行不得，哥哥哥。",
            "冥冥高飞忧网罗，茕茕孤往虞干戈。",
            "江湖蛟鳄扰，山谷虎狼多。",
            "行不得，哥哥哥。",
            "不信时，哥但知去到前头无去处。"
        ],
        "notes": "",
        "id": "c3b7498c155b14074a6dee4eb6c2ae4e"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "题孙方叔石泉亭",
        "preface": "",
        "paragraphs": [
            "君不见山上石，可以搘明堂而柱宣室。",
            "又不见石上泉，可以苏大旱而致丰年。",
            "君隠非山隠于市，安有万丈苍崖千丈水。",
            "自言掇拾累巉岩，更复停潴引清泚。",
            "朝霏淡淡苔藓生，暮雨潇潇蛙黾喜。",
            "餐松啖柏吾齿可以砺，誉尧非桀吾耳可以洗。",
            "君家鼻祖子荆子，千年家法应如此。",
            "一丘一壑真自足，坐守风烟终局促。",
            "欲友子驾两黄鹄，香炉峰头看飞瀑。"
        ],
        "notes": "",
        "id": "8ff0cf6f4085c054c5507284fdb7cb43"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "赠堪舆家杨生",
        "preface": "",
        "paragraphs": [
            "杨子逐贫不去，杨仙救贫便富。",
            "始知方技可发身，不信儒冠真误人。",
            "生出杨枝枝几叶，青囊世世能传业。",
            "祇今四海贫士多，我救无术可奈何。",
            "苍梧云去天亦老，会稽穴没生秋草。",
            "但愿沉冥了岁年，江南何地出酒泉。"
        ],
        "notes": "",
        "id": "c9fbb1e202345f805c69c60ed669f869"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "送方此山归盘中",
        "preface": "",
        "paragraphs": [
            "渴不饮盗泉水，热不栖恶木阴。",
            "飞蚊营营蚋漫漫，掇拾余酝搜残斟。",
            "祝融老子亦忘剧，于君大是相知音。",
            "娱娱炎埃场，遗以清风林。",
            "苍藤老树覆林磵，芸夫纶叟时相寻。",
            "太虚茫茫纳宇宙，云来云去初何心。",
            "送君盘中居，且作盘中吟。",
            "双溪渡头一笑去，落日孤舟秋水深。"
        ],
        "notes": "",
        "id": "8fe9f6849bf05f46c24b247ebc11f6a2"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "次徐松巢韵",
        "preface": "",
        "paragraphs": [
            "欲寄音书碧宇空，几回溪上伫秋风。",
            "离愁自叹三千丈，飞梦长随十八公。",
            "尚书兰孙怀旧好，颇疑梨枣闷新功。",
            "寅君近况知何似，想见丹炉夜夜红。"
        ],
        "notes": "",
        "id": "f6162b0935bddefa72d8eb273f3463e6"
    },
    {
        "author": "黎廷瑞",
        "dynasty": "宋",
        "type": "诗",
        "rhythmic": "",
        "title": "又",
        "preface": "",
        "paragraphs": [
            "结庐溪水上，日夕对郭璞。",
            "清晓林霏开，碧玉峭如削。",
            "几欲乘兴游，不见云山鹤。",
            "青鞋动高兴，安得践斯约。",
            "尊酒不须携，岩泉清可酌。"
        ],
        "notes": "",
        "id": "8d65edd5ecf1a627436492990880f15f"
    }
]