[
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "奉题林稚春菊花枕子歌",
        "preface": "",
        "paragraphs": [
            "故人所说菊花枕，似把冰丸月下饮。",
            "秋水一双明炯炯，数在青囊第一品。",
            "狂风江上吹蒹葭，此物往往得之嵇康阮籍家。",
            "闭门诵书二十年，眼睛损尽生空花。",
            "建阳小作箸头书，残更灯火乱虫鱼。",
            "石渠文字大如斗，场屋岁月又不偶。",
            "却来南山青草边，东西四至尽为菊花田。",
            "手提长筐向山曲，一下收拾三百斛。",
            "昨者昏寐才起来，解把簷头小字读。",
            "乃知妙物通群仙，一切药裹应弃捐。"
        ],
        "notes": "",
        "id": "e5a3624d189720ec2a8f09e3624cd6b6"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "奉酬稚春梅花行",
        "preface": "",
        "paragraphs": [
            "草堂梅花千万枝，新诗品题何太奇。",
            "可怜一枝非凡群，赏心何人空自珍。",
            "请与君谈别花人，如或见之当俯身。",
            "西湖一带何苍茫，娟娟数枝临水傍。",
            "上有幽人眉骨横，终日对花情意生。",
            "花如秋月照芭蕉，人似春风吹野苗。",
            "人与花枝自相亲，一篇至今吟如新。",
            "胸中若有一点尘，纵对此花无精神。",
            "平生不识市沽儿，四更诵书长苦饥。",
            "摩挲此腹遶疎篱，笑折花枝花自知。"
        ],
        "notes": "",
        "id": "52ce631901692d6bc7f0933a171a3c8a"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "戏题稚春杜少陵诗集",
        "preface": "",
        "paragraphs": [
            "十年萧萧去武林，橐中唯有谪仙吟。",
            "君今失意还山窟，少陵诗集如明月。",
            "自怪平生每相似，穷愁嗜好亦如许。",
            "饭颗山头旧相逢，安得娟娟同处所。",
            "故人语我明年冬，或骑大马长安中。",
            "或倚书楼头如蓬，即见双剑终然同。",
            "我闻此语欢且剧，视君状貌如其笔。",
            "两目津津可终遁，此物应藏月鱼室。",
            "月鱼文字非时好，已问菟裘吾将老。",
            "绿烟亭下黄花时，两手抱取归柴扉。"
        ],
        "notes": "",
        "id": "1750ea56206382b6e9ac3ead7babcf40"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "和李监仓欲游龙卧山以海风大作不果往",
        "preface": "",
        "paragraphs": [
            "枉蒙龙卧篇，如睹藤萝境。",
            "十年招隠士，欲到此山顶。",
            "坐石诵离骚，掬水弄清影。",
            "无人同荷锄，长愧林下景。",
            "昨者逢李侯，一笑便欢领。",
            "为言有明月，公事且暂屏。",
            "骑馿学贾岛，扪虱唤王猛。",
            "双镳云外来，斜帽不须整。",
            "夜投招提宿，听雨寒更永。",
            "论文到昌黎，说诗笑匡鼎。",
            "闷人数日风，何时发深省。"
        ],
        "notes": "",
        "id": "6074dec632d3fe6dc1b356916a7819ef"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "丁亥九月十六夜偕李监仓宿龙卧山中听雨看月同时事也所谓鱼与熊掌兼得之赋诗一篇以纪其事",
        "preface": "",
        "paragraphs": [
            "相唤此山来，狂风吹我衣。",
            "把酒桂花下，山云片段飞。",
            "掩门雨初滴，开门月还上。",
            "倚树看月明，半山闻雨响。",
            "人间有佳景，诗句颇发越。",
            "何曾似今夕，听雨还看月。"
        ],
        "notes": "",
        "id": "8edd0bef0441978bfb2bea1281568e5c"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "九月晦日登烽火山",
        "preface": "",
        "paragraphs": [
            "兴来走上烽火山，著足不定秋风寒。",
            "四边黄茅滑如雨，低头一看毛发竖。",
            "几年要到紫菜乡，大练小练并东墙。",
            "如今一时在眼傍，白云浮水天茫茫。",
            "酒阑更欲吊虎屋，无端日脚相催促。",
            "一奴魋髻一跛足，逐我下山如野鹿。"
        ],
        "notes": "",
        "id": "04d3ac772bd0367b2cc11dab436559a1"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "见独斯行叔绮子为赴春试一出江头送别殊令牵怀聊为巴阑行一首以道此意云尔",
        "preface": "",
        "paragraphs": [
            "巴阑独还岁月深，相送出门自沉吟。",
            "十年交旧总如许，狂歌一曲伤人心。",
            "今人读书如过客，壶飧只向市头索。",
            "吾曹苦思肠几穿，安得相逢不索莫。",
            "念我平生弄典坟，六月北窗长闭门。",
            "雕肝篆肺得一句，旁人袖手评其文。",
            "思量至此复一笑，如何跃马追年少。",
            "我今闻说有场屋，两耳如聋怕听得。",
            "网山山下月鱼亭，就船买鱼活煮羹。",
            "何时挟册此来归，议论不到吾纵横。",
            "故人年几今犹未，正好款门问知己。",
            "时命相遭不用多，或在半言并片纸。",
            "老人校书紫云楼，相见或问吾因由，为言索处海水头。",
            "蓬莱方丈不可到，此心日夕徒生忧。"
        ],
        "notes": "",
        "id": "6e4c082d790caffd50538512622ed946"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "秋夜同章三十九弟次邠宿延庆山中纪游一首",
        "preface": "",
        "paragraphs": [
            "芭蕉月上照窗扉，屋里老僧眠不知。",
            "起来树根饮一盏，举头忽是三更时。",
            "藤萝一处一处好，我亦持杯随处坐。",
            "山鸡忽叫野钟鸣，满地西风愁杀我。"
        ],
        "notes": "",
        "id": "a062e8bbfb2b2e908c1c6e3101b91ba3"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "古意",
        "preface": "",
        "paragraphs": [
            "深夜步秋檐，明月照石阶。",
            "所忆不可见，乃爱徒兴怀。",
            "我欲挂天帆，长江风浪摧。",
            "我欲跨绿耳，苍林烟雨回。",
            "只有坐长想，佳人安在哉。",
            "何时觌来袂，双目冏冏开。"
        ],
        "notes": "",
        "id": "7a64fd29dd86750524b309b1ea44e1f7"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "邑大夫范丈宠示广陵余事泠然诵之历历惨恻如在目中辄赋短篇纪所闻也",
        "preface": "",
        "paragraphs": [
            "尝阅淮南图，萧萧草屋少人居。",
            "及读广陵集，恻恻我心欲垂泣。",
            "吁嗟恋乡国，生死不肯去。",
            "边笳才一动，杀几先此土。",
            "可怜此土人，父子无白头。",
            "不死于饥即死战，性命只在道旁沟。",
            "更闻维扬有鬼市，铜钱须臾变为纸。",
            "都缘白日杀人多，所以冤魂有如是。",
            "君侯壮思凌云空，青衫匹马戎幕中。",
            "当时辕门眼所见，长歌短歌泪如线。",
            "少陵岖崎夔峡路，一切悲愁托诗句。",
            "至今太史不足凭，惟有此诗为可据。",
            "绍兴辛巳淮楚功，纷纷予夺或异同。",
            "他年石渠访遗事，为说东阳有蔚宗。"
        ],
        "notes": "",
        "id": "30b3964a5d02b1bd5119a8b391ccaa04"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "范宰登瑞峰塔续蒙宠寄古篇辄次来韵",
        "preface": "",
        "paragraphs": [
            "平明眺远目，苍波吐红暾。",
            "已瞻大鼇网，复瞩鸬鹚门。",
            "宿酲虽已解，衫襟犹酒痕。",
            "凭陵不可羁，往往天欲扪。",
            "却忆去年时，舟役劳朝昏。",
            "幼妇带桎梏，嚼饭不敢吞。",
            "今年复此役，溪山恣讨论。",
            "为有陶元亮，心胸如阜坤。"
        ],
        "notes": "",
        "id": "2b7466703c4ef3f38ee8e6ac0c99c5a1"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "范宰见寄游草堂谁谓渔盐市之什辄同赋一篇不用元白唱酬之法",
        "preface": "",
        "paragraphs": [
            "谁谓鱼盐市，乃枉大夫轩。",
            "既登云霞观，更寻薜萝村。",
            "松枝何夹道，萱草况当门。",
            "借问阿谁家，此为故人园。",
            "倚竹坐半日，论诗到初根。",
            "愧无扪虱姿，敢辱辍鸾言。",
            "劳劳青衫客，莽莽红尘奔。",
            "所至有山水，何曾解讨论。",
            "君侯食肉相，杞菊为心魂。",
            "一县固多事，终朝如山樊。",
            "行旌遇佳胜，呼宾罗芳尊。",
            "有此幽寂趣，从容以剸繁。"
        ],
        "notes": "",
        "id": "0629afac2f4d2ba8f210467ee61d8b35"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "范宰同郑簿应尉送战船至海上招野人同游赋得可月湖一篇奉呈",
        "preface": "",
        "paragraphs": [
            "可月湖边送战舸，长啸便欲凌清波。",
            "好风吹帆如去马，鼠曹若可双手把。",
            "青天无云水初涨，一山两山浮水上。",
            "平生胆意少羁束，叩舷长歌心益壮。",
            "生平诵书口啾啾，何似一日观沧流。",
            "厖眉太史足重茧，尽驱百怪归笔头。",
            "群公楚楚皆人物，我亦自忘布衣拙。",
            "恢谐莫续济川君，可无一诗记明月。"
        ],
        "notes": "",
        "id": "6aace1b9081030bc24130ece741c7895"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "丈人行答通平林簿",
        "preface": "",
        "paragraphs": [
            "祖龙一出群儒怒，滔滔稷下如抽缕。",
            "乐以声传非文字，千年阙断无人补。",
            "昔有丈人壶山前，绍兴甲寅乙卯年。",
            "定律不待累黍起，瓦缶皆可成宫征。",
            "更言吹律随隆污，百世不以一声拘。",
            "此法汉魏周隋无，红泉得之延坐隅。",
            "一时河汉东西奔，姓氏胡为旅人门。",
            "我欲栩栩还皇坟，要以六琯为根原。",
            "九箫鼓吹百物和，羽衣狼藉渔阳戈。",
            "须信乐能召太平，非是太平为乐歌。",
            "丈人宿草飞毵毵，干旋坤转谁更堪。",
            "忽有尺纸如春蚕，遗音石笋天一南。",
            "三更把书不成眠，四更起坐霜月悬。",
            "五更开门欲上马，至竟此人何山下。"
        ],
        "notes": "",
        "id": "264deaad83659c1646684e0658601071"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "贺江宰生朝",
        "preface": "",
        "paragraphs": [
            "清秋八月月未弦，河阳市上讴声传。",
            "今年百姓杯饭足，敢不祝公长命篇。",
            "青衫白马鸣琴初，适逢吁嗟舞群巫。",
            "日维对案愁眉纡，退食皇皇双颊癯。",
            "家虽贫困仰母慈，村村乐业无逃逋。",
            "况此一熟十年无，东家西家禾满车。",
            "穷儒如侬四壁立，亦有瓯窭可读书。",
            "县人安得此丰岁，实以善政吾非谀。",
            "昨者越上人苦饥，公一主簿何能为。",
            "自穿沧海告邻籴，所视身命半缕丝。",
            "长风驾浪海波黑，舟人各各面如墨。",
            "尚据胡床取纸笔，为文愤怒骂风伯。",
            "翩翩盛名日以起，四海识公从此始。",
            "总为六鼇带归去，何哉双凫更来此。",
            "阴德由来活人多，龟龄鹤算定尔过。",
            "况当竹下围棋日，缤纷百福连山河。"
        ],
        "notes": "",
        "id": "6415f5d5604496ba4d895a1869007c6c"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "奉酬监镇梁丈所惠腊梅之什",
        "preface": "",
        "paragraphs": [
            "腊梅好好花枝闲，官亭楚楚岁事阑。",
            "思量穷冬损情思，感激芳意生容颜。",
            "孤标不是如许骨，野落可能禁此寒。",
            "谁信鱼盐屈诗客，三更遶树兴未残。"
        ],
        "notes": "",
        "id": "37256e1a78cb3724b943347f30a5dc05"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "答稚春送瘗鹤铭",
        "preface": "",
        "paragraphs": [
            "烹鱼蒙尺牍，瘗鹤有残碑。",
            "老去无他好，朝来惬所思。",
            "幽怀增感激，妙处自倾欹。",
            "喜剧还生叹，如今爱者谁。"
        ],
        "notes": "",
        "id": "1660f2f3ff112c21d5fa66020a4036a9"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "答稚春所寄诗卷",
        "preface": "",
        "paragraphs": [
            "不见几多日，诗篇句句新。",
            "沉吟堪脍炙，涂抹更精神。",
            "世俗难知己，文章却解贫。",
            "竹窗休苦思，思苦转愁人。"
        ],
        "notes": "",
        "id": "c5a6c2bff40b4ef47cee8e2e91e9e737"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "草堂同爨呈稚春",
        "preface": "",
        "paragraphs": [
            "云锦堂前花作堆，寻幽养静属吾侪。",
            "高高下下黄柑树，曲曲斜斜碧草阶。",
            "数点远山如越县，一条寒水似秦淮。",
            "庞公父子能留客，我亦三年忘客怀。"
        ],
        "notes": "",
        "id": "78e5b4af4ba86bb5a38a06f9c732d01a"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "奉酬监仓李丈金橘银鱼之什",
        "preface": "",
        "paragraphs": [
            "为有风流贺季真，道斋从此往来频。",
            "锦囊牙轴诗千卷，金橘银鱼酒一巡。",
            "见我每呼莲社客，看君还是竹林人。",
            "有时夜话寒更尽，明日相逢语又新。"
        ],
        "notes": "",
        "id": "7ba3d2438953114ed86fc0092fac947d"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "九月登龙卧山",
        "preface": "",
        "paragraphs": [
            "复此云山饮，吁嗟空自劳。",
            "三回看杞菊，两度叹蓬蒿。",
            "昨者唯伤李，如今更忆曹。",
            "海阳真俊逸，一等野坟高。"
        ],
        "notes": "",
        "id": "ea5de69dd739a889c09cb35dd33ffeb4"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "九月游龙卧山留一夕明日值雨坐超上人房偶题",
        "preface": "",
        "paragraphs": [
            "野兴更周遭，应迟问大刀。",
            "山房逢雨好，人意与秋高。",
            "多谢烹鲜乳，还令厌浊醪。",
            "重来须累少，款款听萧骚。"
        ],
        "notes": "",
        "id": "c7d89cf09c8ec8219785daa2bd5c08de"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "岁晚山楼书怀",
        "preface": "",
        "paragraphs": [
            "傩鼓逢逢起，江边岁又除。",
            "哦诗犹古木，高枕尚僧居。",
            "脚垢时忘洗，头蓬月懒梳。",
            "自应尘事少，非我故耽书。"
        ],
        "notes": "",
        "id": "432fc489fd6bf77016407612e1d5d1bd"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "秋试归访绿烟亭",
        "preface": "",
        "paragraphs": [
            "竹迳萦纡去，相逢情若何。",
            "江从木杪见，秋向菊边多。",
            "谩有风涛想，如今岁月过。",
            "唯于交旧里，听取碧云歌。"
        ],
        "notes": "",
        "id": "ee4cad51000711474d6b605d4fc85f94"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "陈文焕秀才所宅近市凭楼一望西山宛然堕几案中县之豪隽唱酬不下数十百篇野人后来承听许不必次韵故为之赋一首",
        "preface": "",
        "paragraphs": [
            "西山簷外见，何必鹿门行。",
            "近晚市声合，疎帘野意生。",
            "终朝如此好，初月更多情。",
            "却愧才华钝，三年句不成。"
        ],
        "notes": "",
        "id": "38c1bb5c6f8a13be4541aa041f0ae03c"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "县学东轩",
        "preface": "",
        "paragraphs": [
            "莫道东轩恶，朝来意欲迷。",
            "平田飞白鸟，高木叫黄鹂。",
            "林阙孤峰出，簷低远树齐。",
            "虽然有佳趣，那似海门西。"
        ],
        "notes": "",
        "id": "d0026b4aad4aa9214d040218682d0d55"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "江上",
        "preface": "",
        "paragraphs": [
            "败絮沧江上，柴门落日中。",
            "论文谁与共，觅句不须工。",
            "壮思如秋叶，搔头似老翁。",
            "崎岖村浦路，敢自说豪雄。"
        ],
        "notes": "",
        "id": "7ff3f336d94cb24d3e6568156cc7c369"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "陪范明府与诸同官饮新亭是夕以莞尔榜之因赋此诗",
        "preface": "",
        "paragraphs": [
            "把烛新亭下，迂疎聊尔歌。",
            "酒缘人品胜，官要野情多。",
            "燕豆客俱好，渔竿人亦过。",
            "谁知武城笑，深自惜蹉跎。"
        ],
        "notes": "",
        "id": "029b4c9467d43671a949d76f260b0d91"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "瑞峰院夜语奉酬郑簿",
        "preface": "",
        "paragraphs": [
            "百级上层峦，呼镫同所欢。",
            "甆杯真有道，行李似无官。",
            "妙语胜熊掌，疎才愧鹖冠。",
            "古人相见意，不作酒肴看。"
        ],
        "notes": "",
        "id": "931422fbb97b63a031c5859dd2224609"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "江楼陪范长官宴自警一篇戏呈郑主簿",
        "preface": "",
        "paragraphs": [
            "几回过海上，此日暂踌躇。",
            "未尽尊前酒，还奔使者车。",
            "官人无少暇，贱子敢安居。",
            "一亩芭蕉圃，如今要自锄。"
        ],
        "notes": "",
        "id": "5e0405c9497c1ff910fb20ce2395e7cb"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "奉送范宰秩满还东阳",
        "preface": "",
        "paragraphs": [
            "语违今几日，犹更上层峦。",
            "情自缘君子，吾非送长官。",
            "冲寒去程远，惜别赋诗难。",
            "政拙为遗爱，留将识者看。"
        ],
        "notes": "",
        "id": "e10135055ae9d183717e4be47c800f6c"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "翁丈柔中同姪昭文相访留两日既别赠以诗",
        "preface": "",
        "paragraphs": [
            "委巷无过客，明灯迎此翁。",
            "欢欣屐齿折，羞涩酒缾空。",
            "烧芋随家法，论诗到国风。",
            "胡麻煮清枣，更拟故人同。"
        ],
        "notes": "",
        "id": "e9e6bf6f140b152fa907dd89e011b434"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "网山二首  其一",
        "preface": "",
        "paragraphs": [
            "风涛生长处，土地属东隅。",
            "树树悬鱼网，村村吹鹧鸪。",
            "酒旗孤屿见，书卷一山无。",
            "欲趁鸡豚社，深慙身业儒。"
        ],
        "notes": "",
        "id": "a72996f9a35cf886feb915c08014ce71"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "网山二首  其二",
        "preface": "",
        "paragraphs": [
            "屋舍高低住，比隣活计同。",
            "笭箵嫌月白，螃蟹要霜红。",
            "吠犬随村落，卖鱼成老翁。",
            "地咸耕种少，海熟抵年丰。"
        ],
        "notes": "",
        "id": "1bc2ed5203be33a981d803f8b14d7be9"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "续梦中所见两句",
        "preface": "",
        "paragraphs": [
            "长剑歌明月，吴门一夜过。",
            "红楼何处是，为说马阑坡。"
        ],
        "notes": "",
        "id": "60a6f4953aa5579aa7b1c9521ba230f4"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "记九月二十五夜梦中作",
        "preface": "",
        "paragraphs": [
            "药圃幽人径，桃源处士居。",
            "岁时虽屡改，踪迹尚如初。"
        ],
        "notes": "",
        "id": "9049be528cff798a0639c508149a2611"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "延庆写真赞二首  其一",
        "preface": "",
        "paragraphs": [
            "住山头欲白，何尔太邪揄。",
            "却厌旧时面，丹青别换模。"
        ],
        "notes": "",
        "id": "2c49854f83c3252c27861bf1924e13a9"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "延庆写真赞二首  其二",
        "preface": "",
        "paragraphs": [
            "秋雨秋山夜，纵纵自横横。",
            "平生无罪过，不合去为僧。"
        ],
        "notes": "",
        "id": "da8d45c5a3ca30eee1e48c29698348ca"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "春晚招石门陈居士游麦斜岩破新茶因读南华齐物论二首  其一",
        "preface": "",
        "paragraphs": [
            "叫破残花深处眠，麦斜岩下毕逋前。",
            "更须汲井开茶共，读尽南华齐物篇。"
        ],
        "notes": "",
        "id": "1300a5c31446237f6fd058882ec3f154"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "春晚招石门陈居士游麦斜岩破新茶因读南华齐物论二首  其二",
        "preface": "",
        "paragraphs": [
            "好好轻衫清昼便，短锄欲乞此来田。",
            "只应荷蒉无青发，且谩春风二十年。"
        ],
        "notes": "",
        "id": "9724c8e4335a65822f57df8be4159af7"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "范公弥诞之辰辄述闾巷语为邑大夫寿且俟采诗者",
        "preface": "",
        "paragraphs": [
            "锦楼寿曲未须吹，且听江边老妇词。",
            "但愿年年好官长，一如官长在官时。"
        ],
        "notes": "",
        "id": "6b8f58c39a9494cc17be9c4bcca34c18"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "同范长官郑主簿送战船至盐屿江上奉酬应尉",
        "preface": "",
        "paragraphs": [
            "相送长江风浪轻，尉仙真自好心情。",
            "四更明月宿何处，鱼骨山前第一程。"
        ],
        "notes": "",
        "id": "544bcd32e95e81bcf9de4ae9f7334b89"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "题长乐县灵峰寺望日亭",
        "preface": "",
        "paragraphs": [
            "云母江边有草亭，分明见得日头生。",
            "一村篱落更何处，此已无天只水声。"
        ],
        "notes": "",
        "id": "8c5811aea19f1c521ea602169b4865ac"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "题严子陵钓台",
        "preface": "",
        "paragraphs": [
            "莫向金门傲冕旒，归来却要著羊裘。",
            "乾坤不是刘文叔，那得长竿钓白头。"
        ],
        "notes": "",
        "id": "f9daabb4c03a30dfb5c2bfc77919a895"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "林井伯母生日口占",
        "preface": "",
        "paragraphs": [
            "由来此母如吾母，再拜一巵复一巵。",
            "最好年年作生日，碧兰黄菊与同时。"
        ],
        "notes": "",
        "id": "905a1cb8b2a0c888a788124873044fc2"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "淑人生日口占",
        "preface": "",
        "paragraphs": [
            "方朔曾为老侍郎，麻姑来降紫云香。",
            "寿杯今日逢长至，款款长年此日长。"
        ],
        "notes": "",
        "id": "3bb16e38901501fea63feecd68078e2b"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "重阳次日登城山",
        "preface": "",
        "paragraphs": [
            "城山饮罢冷侵衣，湖上重来月满巵。",
            "未爱疎篱黄菊日，最怜秋水白云时。"
        ],
        "notes": "",
        "id": "e3c4bd0c81952ed01abef6d9a0bb2871"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "重过红泉",
        "preface": "",
        "paragraphs": [
            "忆昔嘈嘈来拜经，秋灯秋雨苦吟声。",
            "如今秋雨秋灯夜，大半当年犹未生。"
        ],
        "notes": "",
        "id": "ead3d0ec9a9fa64d5bca986dc7e2bfd1"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "秋日题",
        "preface": "",
        "paragraphs": [
            "漠漠骚骚如卷砂，当门枯木见巢鸦。",
            "秋林最怕风吹尽，一直愁心无树遮。"
        ],
        "notes": "",
        "id": "f454a93fdca278464b0db13c82be1420"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "九日下水",
        "preface": "",
        "paragraphs": [
            "黄花时候苦思乡，急水还家一日强。",
            "不道南风打头上，客船摇橹作重阳。"
        ],
        "notes": "",
        "id": "129c00b52089f1c235b637b9300f0f42"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "草堂老人和仲平头七十宴客绿烟亭辄赋口号一章以为草堂之寿",
        "preface": "",
        "paragraphs": [
            "今年七十多青里，莫把仙翁一例看。",
            "再拜尊前为翁舞，草堂最好是无官。"
        ],
        "notes": "",
        "id": "f5332f8efb3024cc81bf653595355b02"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "辛卯岁应举过西峡渡",
        "preface": "",
        "paragraphs": [
            "白鹿山头云欲颓，峡门滩下水如雷。",
            "锦囊破裂元无用，席帽嵚崎还更来。",
            "我自未能逃世俗，人谁便解脱尘埃。",
            "扁舟且趁牛羊渡，莫问如今第几回。"
        ],
        "notes": "",
        "id": "d8bbb955b069bdb3119110bb57004e9f"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "寄精严谷堂老宿二十年欲访谷堂观笔法因循去未得偶逢水西客沉吟久之因寄此诗",
        "preface": "",
        "paragraphs": [
            "隔浦娟娟古佛庐，几回欲去更踟躇。",
            "欲夸柳氏元和脚，要问隋僧智果书。",
            "见说交情多隽达，每慙识面尚生疎。",
            "山头红叶知无限，可许闲人暂寓居。"
        ],
        "notes": "",
        "id": "34510e8fa6f88bf664d78b49606be222"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "寄范都厢",
        "preface": "",
        "paragraphs": [
            "南去封题久不闻，北来数数听寒暄。",
            "联镳太白三千首，击柝长安十二门。",
            "飞观凌空天子国，轻帆半日女儿村。",
            "渊明好趣柴桑近，官职高卑未要论。"
        ],
        "notes": "",
        "id": "8ffe33a53f3f74b7eb48074f3759c7a7"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "奉陪严陵史君杨校书囊山夜语一别数月欲再见不可得因寄此诗",
        "preface": "",
        "paragraphs": [
            "乡廛一语竟何曾，却向他州逢李膺。",
            "白马千山缘矍相，朱幡四海有严陵。",
            "鹅湖犹记通宵雨，虎石还同半夜灯。",
            "素发相看才两度，不知再见几时能。"
        ],
        "notes": "",
        "id": "e336f82848eec908410a10aaab637f38"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "秋试后再寄林井伯",
        "preface": "",
        "paragraphs": [
            "方国三年一合围，圜门屡战定高飞。",
            "人如我友无青眼，天岂斯文厌紫微。",
            "苦县老聃终遁去，敬亭小谢未须归。",
            "丈夫谋宦非身计，荔子山前有彩衣。"
        ],
        "notes": "",
        "id": "b9550a191e6e87fd737c1a256c1a6ed7"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "送井伯赴上庠",
        "preface": "",
        "paragraphs": [
            "紫微巷口送征鞍，白社村前荳叶寒。",
            "一赋雕虫如癸水，千山羸马上长安。",
            "短檠已自甘投老，健笔胡为未得官。",
            "凤阁起家缘六馆，州人更欲祝东峦。"
        ],
        "notes": "",
        "id": "0b114e74ce24513e1748033761d375a5"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "得舍弟行可盐官病后书",
        "preface": "",
        "paragraphs": [
            "荷花开尽蓼花红，游子今年秋又穷。",
            "千里病眠鸿鴈影，一书愁杀月鱼翁。",
            "天寒好处予煨芋，日落何山汝转蓬。",
            "名利不成作归计，先生已老海门东。"
        ],
        "notes": "",
        "id": "0ba5704344b931da39fd9c86012fbcba"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "舍弟客临平",
        "preface": "",
        "paragraphs": [
            "凭谁为问鹡鸰原，灯火三更殒泪痕。",
            "天远未知萍梗迹，书来说在藕花村。",
            "年华似汝宁为未，场屋如吾已懒言。",
            "壁水故人今北去，短长门户好同论。"
        ],
        "notes": "",
        "id": "bb6983cb31e8baa0eecf0e06d5d4caf6"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "借册井伯",
        "preface": "",
        "paragraphs": [
            "吉贝城边寄此身，故乡归少异乡亲。",
            "蜀无担石雄何苦，洛有书船孟不贫。",
            "绿水孤村何处客，白头双阙老门人。",
            "令狐冒雪成图画，还许渠侬续后尘。"
        ],
        "notes": "",
        "id": "4dd2343b6dffd943191b3c23365c6e14"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "忆浮家洞",
        "preface": "",
        "paragraphs": [
            "万竹苍苍乌鸟啼，一江渺渺薜萝西。",
            "幽怀动处兰初长，好句来时月已低。",
            "年岁却从为客尽，家书长是倩人题。",
            "疎钟日落孤村立，秋燕梁空归思迷。"
        ],
        "notes": "",
        "id": "af5e74afa49cc05ca54dad93e68baf04"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "寄表弟章由之为理曲堆屋庐",
        "preface": "",
        "paragraphs": [
            "苦来为客竟何为，宅舍荒村谁与治。",
            "别墅虽无辋川画，生涯堪入杜陵诗。",
            "身如燕子年年去，家似渔舟处处移。",
            "丹井西头曲堆下，更烦岁晚定疎篱。"
        ],
        "notes": "",
        "id": "40380b891ce7e27e207a6e242ae1cc71"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "送林子方秘书赴广东提举",
        "preface": "",
        "paragraphs": [
            "乘轺岭外丈人回，奉使天南学士来。",
            "万里家声蛮子洞，一门旌节越王台。",
            "驿辞濑口初逢菊，界入潮州定折梅。",
            "莫怪襄阳负韩约，芸香又好赐环催。"
        ],
        "notes": "",
        "id": "6f5fdde1e500921ae00b64ed96716183"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "次韵奉酬致仕通直吴七丈上元所寄之什",
        "preface": "",
        "paragraphs": [
            "空齐自合冷如灰，何物龙钟似不才。",
            "日日读书无处用，年年作客几时回。",
            "君为诸老先生行，我在当初最后来。",
            "可忍残春对耆旧，不携斗酒去相陪。"
        ],
        "notes": "",
        "id": "1ba1b5f351394d4e2e34d97c55f353e6"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "次韵致政吴丈和林县丞丹桂非时之什",
        "preface": "",
        "paragraphs": [
            "青山湖上宅，丹桂月边枝。",
            "菊蕊元同日，桐花却并时。",
            "笼鹅翁不俗，蜡凤子多奇。",
            "须信三秋好，先从数月期。",
            "蓝田一厅壁，黄卷五男兕。",
            "问礼当年事，芹宫未颂僖。"
        ],
        "notes": "",
        "id": "ed787aee164f8cd53d4eb91d07561774"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "次韵奉酬林仲雨",
        "preface": "",
        "paragraphs": [
            "年去又来三月强，诗成未了寸心狂。",
            "已无精力能穿鹄，尚有头颅可牧羊。",
            "老柏纵教逢岁晚，幽兰本不为人香。",
            "东胶待补犹堪战，莫道今无识绕梁。"
        ],
        "notes": "",
        "id": "3a9523cf1b0f6537452b3d8d05828e54"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "谢林守架艾轩先生祠堂",
        "preface": "",
        "paragraphs": [
            "双阙已嗟秋草边，两楹谁作麦堆前。",
            "幸逢皂盖行春日，如见红泉讲道年。",
            "工部先生天下士，莆阳太守大夫贤。",
            "斯文直待斯人出，千载名声与共传。"
        ],
        "notes": "",
        "id": "0e17c7016294bbbb5812096e78fef80a"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "再用前韵和林守",
        "preface": "",
        "paragraphs": [
            "清咏重重画戟边，芳题短短竹篱前。",
            "政如美稷西河日，诗到黄初正始年。",
            "滕国已歌慈父爱，韩门更感使君贤。",
            "铜鱼好句关风教，巴岭赓酬只浪传。"
        ],
        "notes": "",
        "id": "9409f169dbb41ad8947b5399a5b19580"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "奉寄云安安抚宝文少卿林黄中",
        "preface": "",
        "paragraphs": [
            "泥封款款下青冥，却许麾幢换使𫐌。",
            "夔子城头开幕府，杜陵诗卷作图经。",
            "十年去国未还国，万里长亭更短亭。",
            "可信明时好人物，乱猿啼处是州厅。"
        ],
        "notes": "",
        "id": "bc237f99574ef13a8d40afe1c2930937"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "滕王阁怀古奉呈抚州别驾兼简户曹",
        "preface": "",
        "paragraphs": [
            "城连帝子阁西头，水遶南昌故郡流。",
            "山短天长鸥鹭小，夜深云浄月星浮。",
            "澹台墓暗竹根古，孺子亭荒荷叶秋。",
            "漠漠沧江无了日，哦诗莫苦替人愁。"
        ],
        "notes": "",
        "id": "9f61ddb0c6158942554b21de683ff764"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "江西试罢还故里八月二十九日过飞猿岭连日遇雨",
        "preface": "",
        "paragraphs": [
            "万里崎岖愁不禁，飞猿更听雨淋淋。",
            "剩将暑药凉无用，未著秋衣寒已深。",
            "刻鹄雕虫成底事，牧羊𫗪鸭负初心。",
            "还家渐近病渐好，得句自题时自吟。"
        ],
        "notes": "",
        "id": "b5d89cf32ad98f77e9cf90aa81809efa"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "秋试罢重九过沧峡",
        "preface": "",
        "paragraphs": [
            "野阔村归如暮鸦，路沿溪曲似春蛇。",
            "不谙水土愁多病，忽听乡谈喜近家。",
            "一带青山将屋绕，数行绿竹倚门斜。",
            "年年逆旅逢重九，今岁须看篱下花。"
        ],
        "notes": "",
        "id": "5b34f220739694159ce1c933f912c2ad"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "同安抚赵子直饯朱晦庵于怀安二首得重字  其一",
        "preface": "",
        "paragraphs": [
            "祖帐寒梅白未空，已看新叶绿重重。",
            "八州斧钺送行客，十里旌旗遶暮峰。",
            "北斗独高韩吏部，南州争慕郭林宗。",
            "一时宾主俱豪杰，敢道招要到野农。"
        ],
        "notes": "",
        "id": "5daa04f974d34d6039a17d4f2ba71a02"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "同安抚赵子直饯朱晦庵于怀安二首得重字  其二",
        "preface": "",
        "paragraphs": [
            "虎夷长想蕙兰踪，螺渚幸修桑梓恭。",
            "诗造本情天下诵，学传正统世儒宗。",
            "三山过客日无数，四海闻人此一逢。",
            "官烛行行送归路，半村无月海云重。"
        ],
        "notes": "",
        "id": "dca0b2b98ddf851fa8cc415098cbfa47"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "别莆阳史君林宗丞二首  其一",
        "preface": "",
        "paragraphs": [
            "下笔翩翩如史君，年过五十始朱轮。",
            "蜀山久托无家客，滕国曾为负耒人。",
            "脱印忽闻过我里，攀辕尤更甚州民。",
            "乍晴乍雨黄梅道，好听泥封下紫宸。"
        ],
        "notes": "",
        "id": "45a75b6d6cbc40393474f88f172923b5"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "别莆阳史君林宗丞二首  其二",
        "preface": "",
        "paragraphs": [
            "扶羸十日候行期，瓜叶初生荷满池。",
            "别袖难禁须进酒，离情未足更题诗。",
            "飞鸾渡口还家后，老鼠梯前到阙时。",
            "士论民谣如缴日，甘泉直上岂容迟。"
        ],
        "notes": "",
        "id": "cebf22dedb8c8017d77c72a81dc5056c"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "别林黄中帅湖南",
        "preface": "",
        "paragraphs": [
            "清秋缓辔马如云，论定忠邪黑白分。",
            "湘水传呼新刺史，霸陵改观旧将军。",
            "平生孤节人难到，自此一番名愈闻。",
            "定有诏书催入觐，不劳下担楚江𣸣。"
        ],
        "notes": "",
        "id": "fc7f496e45a88cb253c68768439ec80a"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "代上陈给事二首  其一",
        "preface": "",
        "paragraphs": [
            "谢安旧宅翠云环，复见新墙月样弯。",
            "市近岂容三岛客，楼居须向九仙山。",
            "去天尚鬰金门步，计日催归玉笋班。",
            "好与衣冠添盛事，一门三府照人寰。"
        ],
        "notes": "",
        "id": "abcc86fed94cda7a691127d2974ae16e"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "代上陈给事二首  其二",
        "preface": "",
        "paragraphs": [
            "云锦轩楹兰玉阶，暂从仙仗下蓬莱。",
            "良辰歌馆声声起，明月粧楼夜夜开。",
            "天上李藩批敕手，蜀中严武总戎才。",
            "可教问舍悠然去，即下红泥促召回。"
        ],
        "notes": "",
        "id": "1fafb20a0ec110f06ec2366d0e695a21"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "暂还网山井伯以诗送别次韵",
        "preface": "",
        "paragraphs": [
            "暂著芒鞋归故丘，新诗吟罢恍如秋。",
            "麦堆去后惟君胜，荔子红时送客愁。",
            "好句合教吾北面，生年长恨海东头。",
            "如今别袂应须惜，一日能留便少留。"
        ],
        "notes": "",
        "id": "4240bae766df6ac692e79e4e6da1bcfd"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "艾轩先生侍郎挽词四首  其一",
        "preface": "",
        "paragraphs": [
            "典刑还似鲁人初，四海衣冠归坐隅。",
            "涕落寒芜嗟不见，月明蠏井白云孤。"
        ],
        "notes": "",
        "id": "8f1bb0561d56454f09c52fbb09730771"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "艾轩先生侍郎挽词四首  其二",
        "preface": "",
        "paragraphs": [
            "菖蒲对客尚从容，明月红泉梦已空。",
            "纵是千年有豪杰，六经人物只斯翁。"
        ],
        "notes": "",
        "id": "fe60ad28b55364515442c8e691959658"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "艾轩先生侍郎挽词四首  其三",
        "preface": "",
        "paragraphs": [
            "绣衣曾出黄梅岭，金印还游红药阶。",
            "勋业至今人道说，幽怀长是在空斋。"
        ],
        "notes": "",
        "id": "4c5c43e5772785b376988982d992d9d2"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "艾轩先生侍郎挽词四首  其四",
        "preface": "",
        "paragraphs": [
            "黄柑时候曲堆村，长忆篮舆到荜门。",
            "恰是今年去年日，野萤衰草吊寒原。"
        ],
        "notes": "",
        "id": "24b6b5030420d790228680b4b2d9f075"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "青龙陈君挽词四首  其一",
        "preface": "",
        "paragraphs": [
            "明月青灯合浦村，北人惟此读书园。",
            "窦家风义人牢落，多少衡门欲断魂。"
        ],
        "notes": "",
        "id": "ec238799a28da0a964061ab036bb9eeb"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "青龙陈君挽词四首  其二",
        "preface": "",
        "paragraphs": [
            "谁解题封忠敬堂，长安白发紫微郎。",
            "斯名似不缘渠作，却最关渠泪数行。"
        ],
        "notes": "",
        "id": "b5b965217c98deaee7e97bf9a01e29b8"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "青龙陈君挽词四首  其三",
        "preface": "",
        "paragraphs": [
            "胡为春渚梦初回，却是行舟恰到来。",
            "数尽长亭过闽岭，夕阳愁杀落花台。"
        ],
        "notes": "",
        "id": "c900b0be738211b0dcf80502705be60d"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "青龙陈君挽词四首  其四",
        "preface": "",
        "paragraphs": [
            "欲哭刍灵何日时，长江望断涕沾衣。",
            "夜香楼下如重到，鹤叫三更人已非。"
        ],
        "notes": "",
        "id": "fea4fcaeab0516bfc9118a1d31492a1f"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "鲍待用挽词四首  其一",
        "preface": "",
        "paragraphs": [
            "一经教子已青裾，况又行年七十余。",
            "恰好遭逢身却死，北风门外只长嘘。"
        ],
        "notes": "",
        "id": "bc56493f65d90f657f14873d5751ec31"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "鲍待用挽词四首  其二",
        "preface": "",
        "paragraphs": [
            "去年一笑荔枝园，今岁重来是墓门。",
            "纵有青青旧时树，已看斜日照黄昏。"
        ],
        "notes": "",
        "id": "3ff875df69ad4f51b54d6cea3940165c"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "鲍待用挽词四首  其三",
        "preface": "",
        "paragraphs": [
            "寒村夜雨断人烟，却有累累哭野田。",
            "一饭谁能吊衰草，似君此事至今传。"
        ],
        "notes": "",
        "id": "97f7e1f5866457ee2b6de2c7bbe7d646"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "鲍待用挽词四首  其四",
        "preface": "",
        "paragraphs": [
            "读尽东床一卷书，不妨踪迹向来疎。",
            "剑津红帐为门户，想得多多送葬车。"
        ],
        "notes": "",
        "id": "ef9430a7324ddaf04dd1fdb60ce40217"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "光泽朱君挽词四首  其一",
        "preface": "",
        "paragraphs": [
            "诸老萧萧似卷尘，不堪再见素旌新。",
            "白头县尉笭箵浦，夜雨寒窗是旧人。"
        ],
        "notes": "",
        "id": "9c553019730a9e83e27226165201b4f6"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "光泽朱君挽词四首  其二",
        "preface": "",
        "paragraphs": [
            "长记前回过我庐，艰难步履唤儿扶。",
            "莫将马箠敲门去，寒水无人野屿孤。"
        ],
        "notes": "",
        "id": "042754b547f140ca5f3c5c74303f67ac"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "光泽朱君挽词四首  其三",
        "preface": "",
        "paragraphs": [
            "为官长者得声名，唯诺公堂如父兄。",
            "欲作汝南耆旧传，不须多语尽平生。"
        ],
        "notes": "",
        "id": "45abbd1c5b8538b80eef65922d5cb399"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "光泽朱君挽词四首  其四",
        "preface": "",
        "paragraphs": [
            "迺翁飞旐过前村，一妇随车一在门。",
            "何处人家有三柩，髑髅山下合销魂。"
        ],
        "notes": "",
        "id": "689058e7606e2936dd14ab06991d8c0e"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "赵路分挽词三首  其一",
        "preface": "",
        "paragraphs": [
            "三月余干花草春，天遥莫问谪仙坟。",
            "长箫不要吹哀些，愁杀江东日暮云。"
        ],
        "notes": "",
        "id": "1ee82b837a54092d8992ca09c559e725"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "赵路分挽词三首  其二",
        "preface": "",
        "paragraphs": [
            "苦学声名闻搢绅，传家况复有麒麟。",
            "汉廷玉牒先多士，数尽慈恩只一人。"
        ],
        "notes": "",
        "id": "824f8ec434627f1fcb090c0995b374ab"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "赵路分挽词三首  其三",
        "preface": "",
        "paragraphs": [
            "每夸爱子对人言，东观同游有艾轩。",
            "我向筑场闻此语，敛襟西望转销魂。"
        ],
        "notes": "",
        "id": "610ea298da934f3bd36dff0875e4be8a"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "林校尉绍老挽词三首  其一",
        "preface": "",
        "paragraphs": [
            "落日平田何处村，竹墙缭绕是高门。",
            "莫言鸡黍未相识，一听悲歌自断魂。"
        ],
        "notes": "",
        "id": "bbd83193caffa2fd2355f3159e8d03d7"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "林校尉绍老挽词三首  其二",
        "preface": "",
        "paragraphs": [
            "白浪漫天眼自惊，吴儿一见欲飞鸣。",
            "何人为述胶西事，十万楼船有姓名。"
        ],
        "notes": "",
        "id": "56b6d605353663a3374a357e8431e171"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "林校尉绍老挽词三首  其三",
        "preface": "",
        "paragraphs": [
            "华屋共言清浄想，长途还作去来缘。",
            "念君阴德有如此，何事春风却短年。"
        ],
        "notes": "",
        "id": "1ae44cfea7fe6c05e7e5c3ffc57cf9ae"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "林少朋挽词三首  其一",
        "preface": "",
        "paragraphs": [
            "年年二月看花时，野笛小园长短吹。",
            "谁道今年看花日，秋千门外鼓声悲。"
        ],
        "notes": "",
        "id": "e113e596229f5e726e365d3d965410cf"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "林少朋挽词三首  其二",
        "preface": "",
        "paragraphs": [
            "闻说当年歌鹿鸣，黄花八月牡丹生。",
            "何人为续夷坚志，好向桥东问姓名。"
        ],
        "notes": "",
        "id": "867869ef7b3a56ad2626121e6a4ff440"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "林少朋挽词三首  其三",
        "preface": "",
        "paragraphs": [
            "几回欲去醉花傍，此事如今转渺茫。",
            "不独哦诗吊金谷，更令掩袂忆刘郎。"
        ],
        "notes": "",
        "id": "15cf35070d245d8e7c3d9585e4669a63"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "余倅父子挽词二首  其一",
        "preface": "",
        "paragraphs": [
            "庐陵别驾有慈闱，到处官亭见彩衣。",
            "总为青山能送老，不知黄壤却同归。"
        ],
        "notes": "",
        "id": "a6164d9f6dc3d429f4be7065a8aab710"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "余倅父子挽词二首  其二",
        "preface": "",
        "paragraphs": [
            "谁唱双棺薤曲悲，前声未断后声随。",
            "人间父子情何限，可忍长箫逐个吹。"
        ],
        "notes": "",
        "id": "34e606f495403c4593b9f2cac5b366a3"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "卢氏母挽词二首  其一",
        "preface": "",
        "paragraphs": [
            "为语歌铃过野田，不须泪眼更悬悬。",
            "人间催促如风叶，谁是平头八十年。"
        ],
        "notes": "",
        "id": "47d4f40f9edec7514326054018103d4f"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "卢氏母挽词二首  其二",
        "preface": "",
        "paragraphs": [
            "小径幽幽竹遶门，闺楼终日总无言。",
            "若教诵得维摩句，应愧平生费讨论。"
        ],
        "notes": "",
        "id": "70ae2a367e39cfaf2248e8163478e7e9"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "哭故人曹十九秘校叔明海阳四十弟自潮州送归柩未有哭诗故人于海阳为甥舅也沉吟感涕因并以吊之二首  其一",
        "preface": "",
        "paragraphs": [
            "海阳天外已伤怀，白水墙头转自哀。",
            "却是人生难得好，两年只见哭声来。"
        ],
        "notes": "",
        "id": "daf50fc66b4bf14d9a4e10fb9bf44da9"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "哭故人曹十九秘校叔明海阳四十弟自潮州送归柩未有哭诗故人于海阳为甥舅也沉吟感涕因并以吊之二首  其二",
        "preface": "",
        "paragraphs": [
            "泪眼才干更哭君，残阳破寺起愁云。",
            "故人海上能多少，已见江南有两坟。"
        ],
        "notes": "",
        "id": "c1360faf6bceec5f2ec5a16ff08103ce"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "小练林承事挽词二首  其一",
        "preface": "",
        "paragraphs": [
            "薤歌才唱已堪嗟，莫道生平隔海涯。",
            "曾向网山图上见，蛇门东去是君家。"
        ],
        "notes": "",
        "id": "3abe99c75e2b529bdf8413da6041bb5a"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "小练林承事挽词二首  其二",
        "preface": "",
        "paragraphs": [
            "生前莫问刘郎浦，死后还看孟母邻。",
            "遥想刍灵穿海出，浪头如屋自愁人。"
        ],
        "notes": "",
        "id": "164fef279d520e99fcd695ed3b5ef1f0"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "曹不占挽词二首  其一",
        "preface": "",
        "paragraphs": [
            "年年除莫即相呼，夜语如君不可无。",
            "为报岁寒同社客，今年不要作柴炉。"
        ],
        "notes": "",
        "id": "1addff167c17f24fedd45bf3007f310f"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "曹不占挽词二首  其二",
        "preface": "",
        "paragraphs": [
            "有时街上断行人，犹见敲门访子云。",
            "一种伤心向谁语，夜阑灯火只思君。"
        ],
        "notes": "",
        "id": "31499cddccb360d007699c30a6b85f5a"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "郑氏母挽词二首  其一",
        "preface": "",
        "paragraphs": [
            "片片花飞上巳村，谁将双泪哭寒原。",
            "明朝况是初三日，好把流杯为续魂。"
        ],
        "notes": "",
        "id": "6458731a565074b9c5c59030138524eb"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "郑氏母挽词二首  其二",
        "preface": "",
        "paragraphs": [
            "画楼最好绿波前，萱草还看白发生。",
            "更说列卿太常老，吁嗟一曲与人传。"
        ],
        "notes": "",
        "id": "d6d98f417b685830ecabad47dcaae656"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "曹廷辅挽词二首  其一",
        "preface": "",
        "paragraphs": [
            "里巷相闻长者声，春风更有女萝情。",
            "殷勤为作愁肠曲，白日西颓月又生。"
        ],
        "notes": "",
        "id": "7545a042bb4c48755a65cda5e8856a08"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "曹廷辅挽词二首  其二",
        "preface": "",
        "paragraphs": [
            "绿水白鸥三月天，哀箫长短使人怜。",
            "草鞋踏雨同归去，此事如今十五年。"
        ],
        "notes": "",
        "id": "61bb8476c539743ec4256aa5773884f8"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "卢助教质夫挽词二首  其一",
        "preface": "",
        "paragraphs": [
            "山中香火今谁在，那听残春薤曲新。",
            "第一伤心惟此老，父时诸客已无人。"
        ],
        "notes": "",
        "id": "1c4d56cb8ac6a0a2629cc552eb1c5322"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "卢助教质夫挽词二首  其二",
        "preface": "",
        "paragraphs": [
            "毗耶钞轴五千卷，浄几焚香心自闲。",
            "蜡烛烧残春梦断，逢逢哀鼓吊空山。"
        ],
        "notes": "",
        "id": "2b009fdbb4f3bbbbdf9d0fe25711a9bb"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "方提举公美挽词",
        "preface": "",
        "paragraphs": [
            "马上姿容河朔风，吁嗟不见夕阳红。",
            "长江自小为邻舍，昨日归来无此翁。"
        ],
        "notes": "",
        "id": "20345d195ec2c9b3f7a7a6608d8ab7c2"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "横路林少皋挽词",
        "preface": "",
        "paragraphs": [
            "十年骑马画桥归，长记朱楼傍水湄。",
            "今日悲吟想君屋，一如骑马十年时。"
        ],
        "notes": "",
        "id": "7f2e12db1db088b56a9b8e8abe0cc7cd"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "郑唐仲挽词",
        "preface": "",
        "paragraphs": [
            "三闾未死已招魂，却是狂夫不要论。",
            "谁肯将身缘问道，十年卧病菊花村。"
        ],
        "notes": "",
        "id": "c51039e130c2bff70f860081c59cd743"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "夏循矩先生挽词",
        "preface": "",
        "paragraphs": [
            "叹惜青灯下，偏旁古字通。",
            "读残五车去，赢得一生穷。",
            "末俗轻前辈，何人念此翁。",
            "伤心旧时宅，飒飒已如空。"
        ],
        "notes": "",
        "id": "039c5090ffe2b685a48e571fd5ed6fd0"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "林伯谟挽词",
        "preface": "",
        "paragraphs": [
            "幽情千木外，巧思百花前。",
            "好事如吾子，伤心叹蚤年。",
            "桃蹊亲意悦，薤曲里人怜。",
            "半夜悲笳起，凉天野月悬。"
        ],
        "notes": "",
        "id": "69cd35949d90c52947aee6c63e37e552"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "古龙孺人曹氏挽词",
        "preface": "",
        "paragraphs": [
            "寒原何处哭，下马欲销魂。",
            "白日数行泪，黄柑十里村。",
            "传家犹墨绶，聘妇尽朱门。",
            "似此何多恨，空沤不要论。"
        ],
        "notes": "",
        "id": "6f8ebad4821cebe9e697b8b97d8baf66"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "孺人郑氏挽词",
        "preface": "",
        "paragraphs": [
            "国子先生宅，相传此母贤。",
            "一哀孤屿下，再拜十年前。",
            "舐犊贪书卷，飞鸾慰暮年。",
            "夕阳聊寓曲，终要到新阡。"
        ],
        "notes": "",
        "id": "18e329cbd3efc4ce337f0d80d77c7816"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "丹井陈子白母挽词二首  其一",
        "preface": "",
        "paragraphs": [
            "哀曲梧桐夜，何年苜蓿盘。",
            "敬夫前辈重，好客妇人难。",
            "十月明朝尽，孤坟落日寒。",
            "鹿门催作黍，此意竟长叹。"
        ],
        "notes": "",
        "id": "a40cf3ada9cbc1ff2bd04e7ee1d680c7"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "丹井陈子白母挽词二首  其二",
        "preface": "",
        "paragraphs": [
            "嫁娶比邻近，门庭古木幽。",
            "藁砧旧相好，兰玉久从游。",
            "双鹤来何处，孤鸾不到头。",
            "通家丘嫂行，愁涕白云浮。"
        ],
        "notes": "",
        "id": "c285388c48b77b779e43926bf35a28d0"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "松林林岩叟挽词",
        "preface": "",
        "paragraphs": [
            "谁学陶朱去，梅花古戍旁。",
            "平生疎几杖，哀曲损肝肠。",
            "稚子青衿隽，东床绿袖长。",
            "四更笳鼓动，月白水茫茫。"
        ],
        "notes": "",
        "id": "71ff36bbb92db413b96d7a7b69f8e596"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "杨严州母挽词",
        "preface": "",
        "paragraphs": [
            "生长大夫宅，来归御史门。",
            "吾儿天下宝，此母里人尊。",
            "九岭三江外，孤云片月村。",
            "同乡无见日，他国赋招魂。"
        ],
        "notes": "",
        "id": "781cad55c17b994a79a7577f8e38d427"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "宜人姚氏挽词",
        "preface": "",
        "paragraphs": [
            "别驾归来日，连年哭九原。",
            "白头如此母，丹旐只诸孙。",
            "灯火槟榔市，箫笳梅子村。",
            "比邻恼鹅鸭，还阻吊幽魂。"
        ],
        "notes": "",
        "id": "9e350774263c1d6946c7e30b693e9b77"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "林义夫母挽词",
        "preface": "",
        "paragraphs": [
            "孟母何曾憾，生前锦轴横。",
            "东征凤毛好，西府玉昆荣。",
            "贝叶忘言处，金床写水声。",
            "十年堂上客，一曲自悲鸣。"
        ],
        "notes": "",
        "id": "5fb22251613a7b83eec6caf20f987a7b"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "方士登母挽词",
        "preface": "",
        "paragraphs": [
            "伤心来讣日，各各为沾衣。",
            "慈母夜长诀，郎君客未归。",
            "短山长笛惨，青草素旗飞。",
            "料得楚人些，连篇说断机。"
        ],
        "notes": "",
        "id": "f6d66104ff930865290e163787839c96"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "清远尉林昭远挽词",
        "preface": "",
        "paragraphs": [
            "一宦辞南海，萧然百念枯。",
            "里闾称长者，门巷似穷儒。",
            "死日分明去，生年尔汝无。",
            "伤心哀鼓动，寒月野园孤。"
        ],
        "notes": "",
        "id": "211682d9227cfcbfe68d5b2149056d13"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "迎仙致政王修职挽词",
        "preface": "",
        "paragraphs": [
            "晦德香泉下，秋风知几回。",
            "襟怀如阮达，门阀自唐来。",
            "立马曾交语，寒蛩重一哀。",
            "生前双锦轴，亦足慰苍苔。"
        ],
        "notes": "",
        "id": "78fadc2342480157b47a64a823e1e979"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "黄司业挽词",
        "preface": "",
        "paragraphs": [
            "未作鹏飞万里程，一时英俊已铮铮。",
            "只应傲雪凌云气，合得惊天动地名。",
            "明月酒杯如李白，暮年官职似阳城。",
            "秋风癸亥古祠下，多少行人泪眼盈。"
        ],
        "notes": "",
        "id": "4b69827e47996c40f0b0d6cd0a569671"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "戴少美挽词",
        "preface": "",
        "paragraphs": [
            "一声哀管水边闻，忽忆秋风留月轩。",
            "洛下书生来问字，襄阳耆旧亦过门。",
            "游梁无限通宵话，访戴如今何处村。",
            "纵使鸾封到幽垅，白云荒草不堪论。"
        ],
        "notes": "",
        "id": "d6db3a2449ff78cdec8607db0f505707"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "陈伯顺夫妇挽词",
        "preface": "",
        "paragraphs": [
            "晴春相见未多时，忽叹霜芜雪屋非。",
            "僵瑟楼前方悼往，吹箫台下竟同归。",
            "读书历历向秋树，织锦悠悠空晓机。",
            "须信人间伉俪重，生年死日不相违。"
        ],
        "notes": "",
        "id": "595a9809e5475e63bee947ec72d34aa4"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "陈仲罕母挽词",
        "preface": "",
        "paragraphs": [
            "橘林霜后欲寒天，多记陶家作客年。",
            "碧水青山如昨日，白云红旐是新阡。",
            "鸤鸠七子母恩重，寡鹄孤巢妇德贤。",
            "最苦哀箫老松下，漫漫瞿麦雪平田。"
        ],
        "notes": "",
        "id": "dfb46f97979ee41965ee2382fd2deed8"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "稚春母郑氏挽词",
        "preface": "",
        "paragraphs": [
            "他谁天外哭声长，有客归程何太忙。",
            "同爨情亲如五服，升堂义重比诸郎。",
            "昔人浇薤蒸梨事，即我浮家泛宅傍。",
            "叹息白头陶母意，中秋三日转凄凉。"
        ],
        "notes": "",
        "id": "5665c39355db4fe33167083b8fcd66b4"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "蔡以之母挽词",
        "preface": "",
        "paragraphs": [
            "邻母悲歌长短声，客窗闻此梦魂惊。",
            "新乡谁共鸡豚社，先世由来香火情。",
            "薤曲纵教如宋玉，里丧终是愧陈平。",
            "伤心起望秋云乱，愁断千山几日程。"
        ],
        "notes": "",
        "id": "ac40780fec75397698e9b6f36593c121"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "章徽之妻卢氏挽词",
        "preface": "",
        "paragraphs": [
            "蒿里歌，蒿里曲。",
            "长箫悲奈何，短草叹不足。",
            "少年款款嫁夫婿，今夜屋簷何处宿。",
            "蒿里歌，蒿里曲。"
        ],
        "notes": "",
        "id": "44fd2bfb3bd6e74edf10a5775ea94823"
    },
    {
        "author": "林亦之",
        "dynasty": "宋",
        "type": "诗",
        "rhythmic": "",
        "title": "句",
        "preface": "",
        "paragraphs": [
            "讲学红泉不著书，只将心学授生徒。"
        ],
        "notes": "",
        "id": "d8ba5cc60c18cf63bdac4345bca2e6fd"
    }
]