[
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "读书",
        "preface": "",
        "paragraphs": [
            "低头对千载，把卷竟长日。",
            "兴亡见俯仰，忠佞更得失。",
            "意合心自知，感嘅屡沾臆。",
            "朱黄纷几砚，缃素互编帙。",
            "比邻亦好事，挟策到蓬荜。",
            "纵谈及羲皇，坐待寒月出。"
        ],
        "notes": "",
        "id": "a314842d12dda490008f29652d204ed2"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "赠李颐老",
        "preface": "",
        "paragraphs": [
            "弘毅年少时，学易一念酷。",
            "研精覃思苦，见理不见欲。",
            "一朝感苍苍，床下产神竹。",
            "弘毅益自信，夜寐目不属。",
            "族长闵其劳，令人付斤㔉。",
            "惜哉凌云姿，一断不复续。",
            "弘毅少安枕，旦气几为梏。",
            "时匠司剪伐，寿命旋见蹙。",
            "神明信可畏，感应亦何速。",
            "至今旁舍笋，不生弘毅屋。",
            "康成书带草，千载登史录。",
            "吾书此段奇，后学宜三复。",
            "弘毅勉岁寒，任道照猗绿。"
        ],
        "notes": "",
        "id": "b5ec49e51c077b932cb333cbe53323cd"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "夜起对月",
        "preface": "",
        "paragraphs": [
            "西风扫浮云，素月清夜满。",
            "幽人愁不寐，一夕几辗转。",
            "天河见澄霁，江流俯清浅。",
            "身随栖鸟息，兴与孤云远。",
            "叩门复何人，隔竹空吠犬。",
            "竟须掩关眠，炉薫袅香篆。"
        ],
        "notes": "",
        "id": "54e22e6641235459da606e45d90a842a"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "县斋清坐有怀  其一",
        "preface": "",
        "paragraphs": [
            "门外无俗轨，相对惟独鹤。",
            "短翮虽未全，志已翔寥廓。",
            "轩然避鸡群，不受鹰隼搏。",
            "持以比佳士，洁白诚相若。",
            "笔端生云烟，胸中贮丘壑。",
            "怜君青云姿，胡为滞莲幕。",
            "英豪出草莱，阘茸履台阁。",
            "新诗时有寄，妙语洗烦灼。",
            "种学求根源，意匠无斧凿。",
            "自惭非清流，讼牒困酬酢。",
            "好古虽胆大，去恶愧力弱。",
            "君来破吾颜，商榷尽流略。",
            "高轩挂琴剑，景物如宿约。",
            "遥山倚青冥，远水带城郭。",
            "圆荷已浮花，晚笋亦脱箨。",
            "涓涓风露清，湛湛河汉落。",
            "浊醪有妙理，与子随意酌。",
            "万事付傥来，何必问日脚。"
        ],
        "notes": "",
        "id": "936ed5cdc82cad81b346ce36fbba79e3"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "县斋清坐有怀  其二",
        "preface": "",
        "paragraphs": [
            "学道未忘名，欲跨扬州鹤。",
            "渊明赋归来，颇恨未恢廓。",
            "平生刚褊性，敢避穷兽搏。",
            "君诗如清琴，平淡犹贺若。",
            "泠然山水音，妙响振林壑。",
            "宁为太史走，岂事桓温幕。",
            "乐哉吴望游，微凉生殿阁。",
            "况兹积雨后，枕簟谢焚灼。",
            "未能去三彭，便可休六凿。",
            "跌宕文字间，诗酒自相酢。",
            "气凌李杜豪，力振曹刘弱。",
            "偏师攻长城，稍稍出方略。",
            "山川助离骚，景象如宿约。",
            "阴风起虚籁，暮霭昏城郭。",
            "菡萏泛金塘，筼筜陨银箨。",
            "卧看晓参横，坐待残月落。",
            "不愁衣典尽，尊空莫起酌。",
            "明朝醉复醒，生忧押垂脚。"
        ],
        "notes": "",
        "id": "f446bd6a145179e8d39f7b7df458673c"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "雪中过盘石山寄刘季山",
        "preface": "",
        "paragraphs": [
            "离家六十日，晴岚逐征鞍。",
            "已嫌狐裘重，渐喜𫄨縠单。",
            "朅来古清湘，狂风卷涛澜。",
            "小市人寂寂，夜深雪漫漫。",
            "谁知桂岭北，风雪如长安。",
            "明朝过盘石，仰见苍苍山。",
            "上有千尺松，下有百丈滩。",
            "刘子方避谤，结茅寓其间。",
            "却扫谢友朋，儿女俱团𪢮。",
            "南行敢踌躇，履险如惊湍。",
            "我心本无虑，莫作拘囚看。",
            "肯学老钟仪，楚奏声嘶酸。"
        ],
        "notes": "",
        "id": "40d5f2e0728bc90c44c161306a9eabd0"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "伊洛节上人寓浯溪中宫寺作溪月亭诸人咸赋诗輙留鄙句",
        "preface": "",
        "paragraphs": [
            "结亭临大江，浯溪出其侧。",
            "道人傍溪月，月照溪逾碧。",
            "当知月在天，分身千百亿。",
            "此月有亏盈，我心本澄寂。",
            "合眼听溪声，开眼见溪色。",
            "声色两不留，我心何处觅。",
            "梦觉月在窗，还如旧知识。"
        ],
        "notes": "",
        "id": "4bc134d3728dea3969c7e810c5afc89a"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次韵子忱游东山古风",
        "preface": "",
        "paragraphs": [
            "休沐不暇懒，趁此郊原晴。",
            "驾言出东门，蹀躞马在坰。",
            "江山恣游眺，颇惬幽人情。",
            "同行有胜侣，豪气如陈登。",
            "妙语倾锦囊，璀璨珠玑盈。",
            "暂释簿领劳，顿觉心迹清。",
            "人生一世中，转徙如邮亭。",
            "爱君绝尘姿，坦坦心地平。",
            "当年功名念，晚节师渊明。",
            "出处岂有心，敢论亏与成。",
            "吾衰百念冷，端如在家僧。",
            "东山本非山，名字空峥嵘。",
            "不见古松色，讵闻山鸟声。",
            "演师独面壁，燕坐朝黄庭。",
            "骨冷唤不回，蚌珠秘龛灯。"
        ],
        "notes": "",
        "id": "fff408684daa618f05bcee158f108b4d"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次韵元裕同游东山佳什东坡所谓爱此小天竺即其地也",
        "preface": "",
        "paragraphs": [
            "东坡谪蛮荒，梦想两天竺。",
            "哦诗寄东山，妙响振林麓。",
            "作祠卫公旁，一杯奠椒浆。",
            "相望柳柳州，追配韩潮阳。",
            "怀人空陨涕，亭榭今荒墟。",
            "溪山不改色，松声契真如。",
            "嗟余麋鹿姿，惯逐渔樵伴。",
            "平生铁石肠，那复置冰炭。",
            "寻山得佳侣，聊遂幽人意。",
            "登临有遐瞩，俯仰观此世。",
            "君为丞相孙，仕作渊明清。",
            "一枰可消忧，五字堪析酲。",
            "人生各有役，诗棋岂妨道。",
            "闭户朝黄庭，习气终一扫。"
        ],
        "notes": "",
        "id": "2ca86ec391c783dfd9424ff99ac2baff"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "杜子固参议累觅南窗诗勉成鄙句子固谓杜氏古无二族祁公其近属也",
        "preface": "",
        "paragraphs": [
            "长怀杜陵老，遐想靖节翁。",
            "二子不并世，千载余清风。",
            "君为南国秀，志气陵苍穹。",
            "盘屈不得伸，妙略参元戎。",
            "归来侣渔樵，香火陪琳宫。",
            "卜居牛斗墟，筑室瓦砾中。",
            "依然植五柳，仿佛余四松。",
            "南窗有幽意，寄傲膝可容。",
            "拊床寒月侵，曝背微阳通。",
            "琴书乐忘忧，尊中常不空。",
            "吾乡有诸杜，源流自祁公。",
            "归欤有成言，葛巾永相从。"
        ],
        "notes": "",
        "id": "6d1251d10db318f955a40e4c46120f9e"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "季微季晖昆仲相继见访风姿议论皆慨然有祖风季晖仍出佳篇见贻语极不凡且云即往山中读书作诗送行",
        "preface": "",
        "paragraphs": [
            "吾乡顾虎头，千里飞食肉。",
            "名参庆历贤，罪入元祐录。",
            "堂堂想仪刑，凛凛见眉目。",
            "百年议论定，奇祸反为福。",
            "森然见诸孙，刻励如白屋。",
            "我观宣和间，权幸互当轴。",
            "一时名家子，半为阉宦辱。",
            "暂时得富贵，卑贱等厮仆。",
            "君家贤伯仲，抗志守先躅。",
            "幽情寄铅椠，雅尚在松竹。",
            "僧房忍朝饥，雪牖耽夜读。",
            "访我五松山，怀袖粲珠玉。",
            "嗟予久放浪，岁晚守穷独。",
            "闭门雀可罗，三径草常绿。",
            "依山结衡茅，一饭共脱粟。",
            "呼儿具□□，山肴杂野蔌。",
            "对桉笑复颦，负我十围腹。",
            "去去乐琴书，山中芋魁熟。"
        ],
        "notes": "",
        "id": "82bc5d03a2294343f971882e2eec77cb"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "迎山阁为长庆寺登览之胜暇日携觞命友屡醉其上因赋此诗",
        "preface": "",
        "paragraphs": [
            "青山似幽人，那肯入城府。",
            "远碧横春空，秾绿浮天宇。",
            "常苦俗物遮，不得快观覩。",
            "何年敞层阁，轩豁开牖户。",
            "千岩劳顾揖，万壑随仰俯。",
            "飞腾若鹏鸾，盘踞状龙虎。",
            "翩翩垂翅翼，蜿蜿回肘股。",
            "朝来拄笏看，爽气逼簷庑。",
            "孤云时去来，寒月静吞吐。",
            "溪山自奇绝，信美真吾土。",
            "我老賸得闲，遇胜輙为主。",
            "朋簪俱莫逆，棋酒屡清聚。",
            "亦有支遁流，时来共挥麈。",
            "迎客如迎山，好事免嘲侮。",
            "常烹雨前茶，不打斋后鼓。",
            "从今赞公房，名字照千古。"
        ],
        "notes": "",
        "id": "02a824554ea729770962daf7234827e8"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "五月七日分韵得食苦笋诗",
        "preface": "",
        "paragraphs": [
            "此君凌云材，节叶贯霜雪。",
            "千林富东南，百种自区别。",
            "前后互萌芽，一一调苦舌。",
            "猫头效𡾋嵬，竹箭资琐屑。",
            "世方嗜柔腴，我独甘苦节。",
            "幽姿照匕筯，挺特似英杰。",
            "定非淇园栽，要是首阳蘖。",
            "侯门厌珍烹，鼎俎杂葵蕨。",
            "安能知正味，但欲取客悦。",
            "何当荐君槃，茹香资激烈。",
            "欲雪会稽耻，志气在𫗦歠。",
            "甲卒五千人，犹能霸吴越。"
        ],
        "notes": "",
        "id": "cc55a43e76f0caae20c8e03190c6ae2d"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "和胡江州丹阳道中二首  其一",
        "preface": "",
        "paragraphs": [
            "君才固英奇，志在行天讨。",
            "胡为尚兀兀，疲马踏长道。",
            "论兵当节制，摧敌如振槁。",
            "不数圯上翁，顾笑渭滨老。",
            "凛然击搏手，试用岂不早。",
            "他年梁栋姿，涵养已合抱。"
        ],
        "notes": "",
        "id": "1502a85c750745b1e8077cde8ad335f9"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "和胡江州丹阳道中二首  其二",
        "preface": "",
        "paragraphs": [
            "士卒常有余，食廪苦不足。",
            "妻孥惊笑我，陡换髯鬓绿。",
            "江西鱼稻乡，升平气全复。",
            "以公封侯相，自可飞食肉。",
            "韬略固辐凑，精神常满腹。",
            "去去复何忧，驱除仍复育。"
        ],
        "notes": "",
        "id": "a39dbab4257919d779c59e772bcb95c4"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "伯宇知府给事宠和子贱与仆域字韵诗格力超绝輙复次韵",
        "preface": "",
        "paragraphs": [
            "中原困干戈，衣冠沦异域。",
            "忠臣愤切骨，义士血空滴。",
            "平生忧国心，岂以死生易。",
            "年来返田庐，门巷无辙迹。",
            "老骥万里心，垂耳卧空枥。",
            "素交今几人，十载劳梦役。",
            "宣城拥朱轓，潘子缚禅寂。",
            "屹然障颓波，我亦心匪石。"
        ],
        "notes": "",
        "id": "30f5538e4aea37beae2e32d44047a9ea"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "和杜得之探梅之什",
        "preface": "",
        "paragraphs": [
            "家山富梅林，开落纷无数。",
            "二年屏荒村，踏遍溪头路。",
            "孤标凛冰雪，幽香袭巾屦。",
            "阳坡照晨曦，永夜泣月露。",
            "端如玉妃谪，清绝欲谁顾。",
            "岁寒偶相逢，政复慰迟暮。",
            "君看桃杏面，争妍竞深注。",
            "何如丛棘中，获此秀杰句。"
        ],
        "notes": "",
        "id": "a31cc3352d5b252f56930bb61f5d6dcc"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "寄题余姚徐宰新作严公堂",
        "preface": "",
        "paragraphs": [
            "子陵古真隐，逸气横九州。",
            "平生江海志，自比巢与由。",
            "鸿飞本冥冥，肯为稻粱谋。",
            "虚屈万乘顾，枉烦物色求。",
            "贻书诮君房，预作腰领忧。",
            "舜江公邑里，公去逾千秋。",
            "青山无古今，大江日东流。",
            "人物浪淘尽，英名至今留。",
            "当年渔钓地，陈迹余荒丘。",
            "徐侯有佳政，百里安田畴。",
            "作堂名严公，怀贤慕前修。",
            "时来对江山，一尊更献酬。",
            "我岂隐沦欤，三黜今白头。",
            "年来賸得闲，忘机狎群鸥。",
            "结茅牟湖傍，一竿幸可投。",
            "蒻笠青蓑衣，生涯寄扁舟。",
            "严子定不死，吾将从之游。"
        ],
        "notes": "",
        "id": "445470967dccae1e985f64a6aa14ef12"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "稚山运使作斋名藏晖且觅诗久不能成今兹以大农召行有日因成鄙句并以送行",
        "preface": "",
        "paragraphs": [
            "美玉当韫椟，明珠产深渊。",
            "达士贵混俗，大隐常居廛。",
            "皓皓终易污，峣峣难自全。",
            "和光同其尘，老聃有成言。",
            "徐侯如水鉴，胸中定媸妍。",
            "疾恶若仇雠，论事敢直前。",
            "朅来大江西，独揽刺举权。",
            "奸赃尽屏迹，豺狼敢垂涎。",
            "顾欲藏其晖，名室以自镌。",
            "老火正淫恣，旱气方接连。",
            "怅别南浦亭，去去朝日边。",
            "中原正涂炭，生民思息肩。",
            "公归明光奏，输忠倾肺肝。",
            "功成不自居，名与日月悬。"
        ],
        "notes": "",
        "id": "50d0a3c956419813dc7ddc9e09d48198"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "江西久旱徧祷莫应稚山少卿将赴行朝一夕大雨遐迩沾足因成喜雨诗送行",
        "preface": "",
        "paragraphs": [
            "老火擅炎夏，枯旱气欲然。",
            "伤心早晚禾，注目高下田。",
            "民穷舍耒耜，群起操戈鋋。",
            "小偷何足道，所忧在四边。",
            "夜来沧江雨，朝望水接天。",
            "欢声达四境，渥泽遍大千。",
            "清风亦徐来，扇簟皆可捐。",
            "有怀林壑幽，僧窗思昼眠。",
            "流浪生死海，一往六十年。",
            "何以报主恩，粗了江西缘。",
            "羡子朝上国，扬帆若登仙。",
            "江山亦世情，雨后清且妍。",
            "怅别南浦亭，杯行莫流连。",
            "去去闻好音，一岁定九迁。"
        ],
        "notes": "",
        "id": "29f2c69ad8eddc7ef4fff402c63bb9b2"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "某天资坦率人也性又刚褊偶以使事暂去行阙马上放目颇适野性作出郊一首简知我者",
        "preface": "",
        "paragraphs": [
            "出郊何所欣，所欣在观眺。",
            "殷红著新枝，浓绿浮远峤。",
            "悠然出尘想，快若追风骠。",
            "几年偪仄怀，儿女困嘲诮。",
            "人生贵适意，官职岂不要。",
            "从来坦率性，痼疾难救疗。",
            "沈湎与独醒，亦各以所好。",
            "鹤胫自然长，断之定号叫。",
            "譬如食茶味，煎煎人外料。",
            "言行自有常，安能改吾调。",
            "浩歌归去来，家有老德耀。",
            "永托烟云岑，终焉擅渔钓。"
        ],
        "notes": "",
        "id": "059f33b9cd7a550cc14644e94b6e4989"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "为向伯恭题",
        "preface": "",
        "paragraphs": [
            "向公天下士，慷慨有祖风。",
            "亦复对行殿，密议禆天聪。",
            "君臣意气合，每进尝从容。",
            "飘飘青云志，顾肯贪天功。",
            "荣涂拂衣归，安坐芗林中。",
            "作堂榜企疏，进退聊比踪。",
            "父老非故乡，何必囊金空。",
            "俗轨竞奔驰，世路方尚同。",
            "善为子孙谋，但务田园丰。",
            "伟哉此二子，遐举希冥鸿。",
            "富贵如浮云，声名压岱嵩。",
            "千载继者谁，我友向伯恭。"
        ],
        "notes": "",
        "id": "a5111d2b007e9832bfb7b56ab1b0e089"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "和刘提举游龙井谒清献辨才二像",
        "preface": "",
        "paragraphs": [
            "我观二大士，超悟非适今。",
            "过去与未来，一一现此心。",
            "缅怀清献公，兹地旧所临。",
            "余爱存甘棠，过者犹敛襟。",
            "平生辨才老，般若缘契深。",
            "图像俨如昔，遗迹了可寻。",
            "坐使茨棘场，化为薝卜林。",
            "法嗣传衣灯，膏肓存砭箴。",
            "圆颅拥败褐，华髪欹半簪。",
            "相对了无言，清标映孤岑。",
            "丹青久剥落，感叹成微吟。",
            "了知身外身，不坐乔木阴。",
            "真形换缃素，妙句劖青琳。",
            "与子成三贤，清风迥萧森。",
            "凛然龙象姿，不受鼯鼠侵。",
            "从兹香火社，永为人天钦。"
        ],
        "notes": "",
        "id": "1a0b6d3638d2d7d4d26450736d0c13c3"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "谪居古藤病起禁鸡猪不食与儿子攻苦食淡久之颇觉安健吕居仁书来传道家胎息之术因作食粥诗示孟愽并寄德应侍郎",
        "preface": "",
        "paragraphs": [
            "晨起一瓯粥，香粳粲如玉。",
            "稀稠要得所，进火宁过熟。",
            "空肠得软暖，和气自渗漉。",
            "过午一瓯粥，缾罍有余粟。",
            "淡薄资姜盐，腥秽谢鱼肉。",
            "岭南气候恶，永日值三伏。",
            "外强几中干，那受外物触。",
            "两餐莫过饱，二粥可接续。",
            "故人尺书至，教我御瘴毒。",
            "燕坐朝黄庭，妙理端可瞩。",
            "神车御气马，昼夜更往复。",
            "久久当自佳，根深柯叶绿。",
            "寄语陈太丘，人生真易足。",
            "醉饱厌腥膻，忽认海南叔。"
        ],
        "notes": "",
        "id": "08c134fe4ca2348c439fb56dafe5a851"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "送孟博二首  其一",
        "preface": "",
        "paragraphs": [
            "我昔在闾里，燕居处中堂。",
            "儿女满眼前，嬉戏罗酒浆。",
            "威命忽临门，一物不得将。",
            "回顾堂中人，独汝在我傍。",
            "舟行有蛟螭，夜宿畏虎狼。",
            "岂无平生交，鄙远多遁藏。",
            "古藤底处所，败驿无垣墙。",
            "急雨挟风雷，漏水夜没床。",
            "竹屋闻号呼，老兵冻欲僵。",
            "郡僚谁复顾，独见李与黄。",
            "时时餽一脔，稍稍葺两廊。",
            "生意春欲回，倒景照屋梁。",
            "散步得幽径，读书有明窗。",
            "仆夫浣我衣，邻娃缝汝裳。",
            "晨庖鲈脍美，密室沉水香。",
            "文字可消忧，探索易老荘。",
            "我唱汝輙和，不知岁月长。",
            "葛洪隐岣嵝，苍梧真帝乡。",
            "汝归固不恶，淹泊庸何伤。",
            "作诗送汝行，示汝鸿雁行。"
        ],
        "notes": "",
        "id": "0aff6c2f047056b45992b6dbb4a19819"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "送孟博二首  其二",
        "preface": "",
        "paragraphs": [
            "我少事远游，出门如野鹤。",
            "藩篱脱鸡群，乘风纵寥廓。",
            "一往四十年，平地起山岳。",
            "世缘真梦幻，电过不可捉。",
            "南来几万里，顾笑恍如昨。",
            "昔如云释峤，今若龟脱壳。",
            "朅来容江上，风物喜淳朴。",
            "岂无乡土恋，浮念起即觉。",
            "汝归暂欢颜，所念路悠邈。",
            "朝行避烟瘴，夜宿傍城郭。",
            "賸夸鱼米贱，勿说风土恶。",
            "嚬送与笑迎，但可付一噱。"
        ],
        "notes": "",
        "id": "019ba1f41f34bc677b749550781ebe5e"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "有嘉堂酒寄吴令",
        "preface": "",
        "paragraphs": [
            "今晨有好怀，薄日照窗牖。",
            "幽人不可致，谁共一杯酒。",
            "邻翁有远饷，分寄中山友。",
            "欢伯信可人，曲生亦耐久。",
            "岂比从事君，开缄化乌有。",
            "独酌还径醉，千篇莫停手。",
            "应思水边人，竹屋杂蜑叟。"
        ],
        "notes": "",
        "id": "69e457fd855834a875b703949a19368c"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "签判黄元功公廨枕江有小亭落成之初予偶假居之明洁深稳因得游息其上榜曰寓亭并留鄙句以见意",
        "preface": "",
        "paragraphs": [
            "物生天壤间，有形孰非寓。",
            "心随万境转，飞走各依附。",
            "峤南山河异，岁月亦屡度。",
            "新亭枕江臯，杳渺可飞步。",
            "风涛振几席，云月随杖屦。",
            "吾生真寄耳，那复叹淹驻。",
            "当年有离忧，政以南北故。",
            "举足皆道场，意适随所遇。",
            "往参少林禅，归指曹溪路。",
            "去住吾何心，要以生死喻。",
            "远迹混渔樵，忘机狎鸥鹭。",
            "千载如知心，相对犹旦暮。"
        ],
        "notes": "",
        "id": "b8f1fb6bcc2f80c0a32e962bdf627201"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "题李子从清风阁",
        "preface": "",
        "paragraphs": [
            "吾宗河山杰，气直甘贱贫。",
            "一坐古藤州，十见岭峤春。",
            "深林寄倦翼，涸辙横修鳞。",
            "华阁俯大江，东望山嶙峋。",
            "一榻自俯仰，鼻息撼四邻。",
            "稚儿日戏侧，丱妙参席珍。",
            "人间正热恼，道上多瘴尘。",
            "清风飒然至，自谓羲皇人。",
            "愿师陶靖节，不羡石季伦。",
            "有酒但频酌，从渠喜还嗔。"
        ],
        "notes": "",
        "id": "3807a19a71b1e3004696498aaed335aa"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "新亭",
        "preface": "",
        "paragraphs": [
            "新亭结云根，暗谷通子午。",
            "环山缭远碧，云木巧相补。",
            "峭壁倚层霄，痕迹无凿斧。",
            "朝登晻霭中，岚气随步武。",
            "须臾大明升，万象快观覩。",
            "一日一坐间，变态难悉数。",
            "松阴转虚簷，清梵出重庑。",
            "闾阎万瓦合，下视才一缕。",
            "悠悠落日吞，耿耿寒月吐。",
            "邀朋文字饮，四座挥玉麈。",
            "雅诗发天悭，妙语叩玄圃。",
            "援琴奏哀弹，得趣忘抑抚。",
            "人生贵适意，涉世随仰俯。",
            "陋矣韩淮阴，耻与哙等伍。",
            "三年瞬息中，聊作溪山主。",
            "杯深且乐圣，绠短强汲古。",
            "至理在目击，何用苦撑拄。",
            "超然心境空，逸韵渺天宇。"
        ],
        "notes": "",
        "id": "6d84c617d897f33787018886d05d9c49"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "九月二日自公馆迁居双泉风物幽胜作双泉诗二十韵",
        "preface": "",
        "paragraphs": [
            "山腰秘灵源，初出才一线。",
            "方池湛空碧，奔驰忽萦转。",
            "皎皎涵青苹，累累涌珠串。",
            "夜深耿落月，澄澈静如练。",
            "呀然旧穴深，神物或时现。",
            "邦人傥知敬，早岁起雷电。",
            "琼山濒巨海，卤水充煎炼。",
            "凛然居其间，正味独不变。",
            "我来卜幽居，萧洒得奇观。",
            "挹彼注两泉，渑淄忘分辨。",
            "陶公岂虚言，掬饮逃祸难。",
            "激齿冰雪寒，晨起频嗽咽。",
            "入腹清而冽，丹田赖浇灌。",
            "甘寒胜钟乳，精洁可羞荐。",
            "静无蛙蜩喧，不受泥滓淀。",
            "惠泉入权门，疲人走邮传。",
            "贪泉亦强名，闻者自鄙贱。",
            "瓶罂日夜汲，闾里悉周徧。",
            "数椽如可老，一壑吾欲擅。",
            "时时俯清泠，照见本来面。"
        ],
        "notes": "",
        "id": "ac4a262e354c7b8fd96efe1cec5c3141"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "九月二日徙居双泉翌日徐自然使君李申之监郡携酒见过退成古调百三十言戏简二公一笑",
        "preface": "",
        "paragraphs": [
            "南行逾万里，公馆烦造请。",
            "主人怜老病，为卜林庐静。",
            "郊居偶然遂，俗虑尽可屏。",
            "双泉信奇绝，岁久浑泥泞。",
            "稍觉藻荇繁，渐已产蛙黾。",
            "涤除赖众力，倾颓费修整。",
            "幽窦响珮环，平地散林影。",
            "潺潺来枕上，客梦安得永。",
            "邦人日夜汲，携挈杂罂皿。",
            "秋蔬灌百畦，夏稻溉千顷。",
            "端能滴冷泉，那复逊冰井。",
            "使君屏歌吹，政恐煞风景。",
            "我亦惯穷独，客至但煎茗。"
        ],
        "notes": "",
        "id": "75778146f71fe68c7eb0f9cb1314dfc3"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "双泉诗",
        "preface": "",
        "paragraphs": [
            "作诗愧才悭，徒勤再三请。",
            "一聆咸池奏，顿觉哇淫静。",
            "恶句如恶人，浪出必遭屏。",
            "君诗似澄江，万里无滓泞。",
            "我诗昩格律，聒耳类鼃黾。",
            "苏公经行地，亭宇稍葺整。",
            "方池湛寒碧，曾照东坡影。",
            "新诗与妙画，千载未为永。",
            "不闻宗庙器，傍欲间瓦皿。",
            "吾徒且加餐，今古屈伸顷。",
            "何如弃寸绳，要出千尺井。",
            "蓬莱隔弱水，未易凌倒景。",
            "时能访幽独，论文具醪茗。"
        ],
        "notes": "",
        "id": "9d3ee3c84b58c7cd8b106d2f9562faa7"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "九日登琼台再次前韵",
        "preface": "",
        "paragraphs": [
            "异乡感节物，聊赴使君请。",
            "层台缥缈间，野旷天宇静。",
            "木落水涵空，氛雾俱远屏。",
            "篱边菊斓斑，远摘带沙泞。",
            "谁云鼓吹雄，谩欲等鼃黾。",
            "短髪不胜簪，乌帽倩谁整。",
            "衰颓强追欢，起舞羞顾影。",
            "君忧白昼短，我爱清夜永。",
            "三釂意弥勤，殽酒罄杯皿。",
            "弃置身外事，聊复乐俄顷。",
            "世方汹波澜，我心犹古井。",
            "归来豪兴尽，宴坐朝内景。",
            "明朝汲新泉，旧箧余赐茗。"
        ],
        "notes": "",
        "id": "8ca5c55b377573661f8f15a8c07505b2"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "中秋谢彦恭惠酒",
        "preface": "",
        "paragraphs": [
            "中秋有佳月，名酝来海康。",
            "海康太守贤，怜我持空觞。",
            "远分十具至，呼儿唤邻墙。",
            "坐客尽饮流，一举空罍缸。",
            "酒酣对明月，不藉灯烛光。",
            "移席俯清流，照我两鬓霜。",
            "海北与海南，各在天一方。",
            "我老归无期，两地遥相望。",
            "宴坐桄榔庵，守此岁月长。",
            "愿子一咄嗟，跨空结飞梁。",
            "度此往来人，鱼盐变耕桑。",
            "篱边白衣来，莫待菊蘂黄。"
        ],
        "notes": "",
        "id": "76c049966683963d44c58eadf7627b34"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "和徐漕苦雨之什",
        "preface": "",
        "paragraphs": [
            "泽国三月雨，浩渺灌室庐。",
            "爕调归化工，佞佛计已疏。",
            "乘时舞䲡鳝，快意凫鹜趋。",
            "君来持龙节，问俗浮江湖。",
            "风涛正豗蹙，斯民岂宁居。",
            "一饱不可期，况乃供军须。",
            "素怀澄清志，慷慨时登车。",
            "田畴得安业，十郡通有无。",
            "阴霾会消释，清风为驱除。",
            "渐闻闾里间，欢声变嗟吁。"
        ],
        "notes": "",
        "id": "30f5cf33dfff597567084dd4cb1953db"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "元夕阴雨孤城愁坐适魏十二介然书来言琼台将然万炬因以寄之",
        "preface": "",
        "paragraphs": [
            "海滨遇元夕，况值愁阴天。",
            "重云障佳月，微雨杂瘴烟。",
            "孤城欲黄昏，里巷已萧然。",
            "荒祠鼓坎坎，老巫舞蹁跹。",
            "挥杖眩村氓，捩齿传神言。",
            "异域俗尚鬼，殊形耳垂肩。",
            "邦人素敬畏，香灯竞骈阗。",
            "使君招我饮，老病不得前。",
            "有如伏枥马，硉兀难加鞭。",
            "遥知琼台上，万炬照绮筵。",
            "幽人正愁绝，跏趺坐深禅。",
            "雾霭埋群山，不碍孤月圆。",
            "茅庵一灯留，照我独不眠。",
            "夜阑香篆销，息息火自传。",
            "何当访羽客，同上罗浮巅。"
        ],
        "notes": "",
        "id": "efb9c8a55d414c3b2a38261a0665ebe6"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "丙寅重九权郡李申之置酒严氏野趣亭爱其幽深因作此诗",
        "preface": "",
        "paragraphs": [
            "迁流南海滨，两见菊蘂黄。",
            "今晨有嘉招，驾言陟崇冈。",
            "负郭得胜游，幽居渺云荘。",
            "小亭椰叶间，下有青莲塘。",
            "寒花卧短篱，疏松间修篁。",
            "隔屋鸡犬声，远村散牛羊。",
            "使君慕幽贞，爱此野趣长。",
            "缅怀千载人，聊复举一觞。",
            "西风起萧瑟，吹我两鬓霜。",
            "旋驾岂无期，良燕讵易忘。"
        ],
        "notes": "",
        "id": "3dbf831a7bf60424529b9fcc8b7ec197"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "琼惟水东林木幽茂予爱此三士所居虽无亭馆之胜而气象清远连日水涨隔绝悠然遐想各成一诗目为城东三咏  其一",
        "preface": "",
        "paragraphs": [
            "南极多老人，及见九代孙。",
            "君生古崖州，气质清且温。",
            "今年八十二，颇觉行步奔。",
            "白髪暎红颊，疑是羲皇人。",
            "城东有幽居，潇洒真隐沦。",
            "渊明寓栗里，子美还羌村。",
            "迁流到双泉，得与君子邻。",
            "仁里圣所择，德齿古所尊。",
            "佳节近重阳，黄花已纷纷。",
            "家家社酒香，处处烹鸡豚。",
            "今朝风日好，水落依旧痕。",
            "一散腰脚顽，杖策时叩门。"
        ],
        "notes": "",
        "id": "002254df8cc7f49645b1f4317952f875"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "琼惟水东林木幽茂予爱此三士所居虽无亭馆之胜而气象清远连日水涨隔绝悠然遐想各成一诗目为城东三咏  其二",
        "preface": "",
        "paragraphs": [
            "我爱曾城居，负郭颇幽雅。",
            "田畴遶屋庐，门迳绝车马。",
            "但虞水侵门，敢怨风飘瓦。",
            "渊明非避俗，自觉往来寡。",
            "嗟予屏斥久，兹地犹里社。",
            "相望十里间，舟楫幸可假。",
            "风休水亦落，晴日照郊野。",
            "愿言驾柴车，始觉我忧写。"
        ],
        "notes": "",
        "id": "0a5a90301718774aa0009e890c952857"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "自然解印北还作古风送行",
        "preface": "",
        "paragraphs": [
            "徐侯古循吏，作牧海南边。",
            "三载抚民夷，擒纵出拘挛。",
            "里巷绝嗟呼，囹圄无淹延。",
            "父老有好词，不见吏索钱。",
            "忽闻解印绶，蛮歌惨离筵。",
            "远控横海鲸，追蹑凌波仙。",
            "寄语广利神，无令飓风颠。",
            "临行一麾手，万事尽弃捐。",
            "勿作儿女恋，吚嚘涕潺湲。",
            "火云赤峥嵘，修途愿加鞭。",
            "爱君气猛厉，心似铁石坚。",
            "迥悟出世法，痛扫习气纒。",
            "明窗净棐几，华藏了大千。",
            "别语徒谆谆，维摩本无言。"
        ],
        "notes": "",
        "id": "a8c846c4088385252346490e954b8c93"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "忆笋",
        "preface": "",
        "paragraphs": [
            "会稽富竹萌，穷腊鞭已抽。",
            "我家南山南，不羡万户侯。",
            "暮春杜鹃啼，茁茁蓬麻稠。",
            "冒土出羊角，穿篱露猫头。",
            "紫蕨性阴冷，荻芽体轻浮。",
            "爱此凌云姿，不与凡卉俦。",
            "胜韵贵苦腴，儿童悦甘柔。",
            "爽口聊一快，弱胃敢怨尤。",
            "朅来海南邦，腥咸厌蛮羞。",
            "桃枝但丛生，涩勒蔽道周。",
            "遥看貌或似，美恶如薫莸。",
            "安能助盘餐，呕呕但棘喉。",
            "唯有槟榔心，羮臛或暗投。",
            "乡味不可忘，坐想空涎流。",
            "人生各有适，勿语王子猷。"
        ],
        "notes": "",
        "id": "744999a982dea89e6fe924de7fabf307"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "去地草",
        "preface": "",
        "paragraphs": [
            "城东古双泉，清驶给万家。",
            "缾罂昼夜给，舶贾杂邻娃。",
            "蛮童与蜑女，赤脚两髻丫。",
            "常苦藻荇繁，滋蔓掩白沙。",
            "萧疏失林影，聒聒鸣乱蛙。",
            "十夫勇善没，入水初纷拏。",
            "讵劳斧钺诛，芟荑费锄杷。",
            "除恶去根本，无令再萌芽。",
            "依凭绝纤鳞，惊惧失老蛇。",
            "风吹有縠纹，月照无纤瑕。",
            "铜盆湛冰雪，石鼎发乳花。",
            "余波及农圃，父老免叹嗟。"
        ],
        "notes": "",
        "id": "db20188053c8067b1aaadda298ae63b6"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "叙游二十韵呈亨叔列之",
        "preface": "",
        "paragraphs": [
            "戊辰三月晦，端居倦烦促。",
            "是时天久旱，炎烝剧三伏。",
            "出门得幽寻，佳处在东北。",
            "二子俱可人，皎皎莹冰玉。",
            "得趣琴有弦，对案食无肉。",
            "初弹醉翁操，再鼓南风曲。",
            "琅然山水音，一洗瘴雾毒。",
            "陈园俯江郊，茅茨拥修竹。",
            "造门慕子猷，缓步效颜斶。",
            "汲泉瀹佳茗，萧散谢羁束。",
            "清华临水岸，下有万荷绿。",
            "披榛访萧子，清净独无欲。",
            "黎沈𦶟瓦鼎，溪荪养石斛。",
            "杖藜转修径，夹道森乔木。",
            "归途遇冯姥，敛袂不羞缩。",
            "蕉花杂山丹，槟榔绕新屋。",
            "欲我留姓名，呼儿为磨墨。",
            "似怜穷独叟，曾忝十州牧。",
            "良辰不易遇，此会岂难续。",
            "他时傥重来，更为呼醉秃。"
        ],
        "notes": "",
        "id": "e8911a64edcf5334789f7aa242e4ebce"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "世以啄木为珍禽其声至入乐府而海南一种形小而声淫每四五月间飞鸣如蛙蝈至八九月乃已亦名啄木繁声可恶然琼人讹其声为骂秃禽殆得其实因为赋诗",
        "preface": "",
        "paragraphs": [
            "南海四五月，有鸟名啄木。",
            "飞鸣乱叶间，形眇声繁促。",
            "枝间时瞥见，黑啄羽毛绿。",
            "雌雄相应和，生哺依老谷。",
            "或疑在家僧，受施不看读。",
            "为禽不知名，但自骂秃秃。",
            "小兵特轻趫，修竿每驰逐。",
            "今晨耳目清，桑下闻布谷。",
            "黄鹂两三声，𪾢睆出幽谷。",
            "从今屏菑翳，遶舍植梧竹。",
            "鸣凤傥可期，樛枝要栖宿。"
        ],
        "notes": "",
        "id": "2e776f73e033184c79ca903774865e2b"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "居岭外遇寒食",
        "preface": "",
        "paragraphs": [
            "春日自明霁，我心何鬰伤。",
            "草木竞芳菲，飞鸣自颉颃。",
            "悄悄坐书幌，幽幽宴空床。",
            "既无功名念，反思白昼长。",
            "愁来不自持，零落鸿雁行。",
            "三过解泽流，六见槐柳黄。",
            "最怜小儿女，路远不得将。",
            "生还一笑喜，死去埋他乡。",
            "生死如循环，我师佛老荘。",
            "感此寒食节，新烟过邻墙。",
            "松楸渺云海，目极摧肝肠。",
            "书成附鳞翼，不如永相忘。",
            "何以慰目前，作诗示阿张。"
        ],
        "notes": "",
        "id": "d990fc8c6d7b2f54da0afcb17a5ba836"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "仲兄去岁落一齿书来怅然作诗以寛其意",
        "preface": "",
        "paragraphs": [
            "四大非我有，元气力护持。",
            "齿从龆齓换，既老还复隳。",
            "太公含两齿，卒为帝王师。",
            "睢阳嚼空龈，名与日月垂。",
            "张仪但舌在，折齿激范雎。",
            "汉相老无齿，饮乳如婴儿。",
            "安得铁如意，击堕还离离。",
            "齿存固可喜，齿落无深悲。",
            "退之有成言，软饭稳送之。",
            "何须噬干胏，但可食肉靡。",
            "养生已有堂，晏坐吞朝曦。",
            "谷神定不死，老聃岂吾欺。",
            "时为五禽戏，纳息如灵龟。",
            "命友日饮醇，弄孙且含饴。",
            "齿落会复生，千载傥可期。"
        ],
        "notes": "",
        "id": "c08696f8b14faa10a4082da3d37dcee2"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "八月七日夜对月",
        "preface": "",
        "paragraphs": [
            "仲秋气已爽，林壑雨新过。",
            "忽惊浮霭空，乍觉天宇大。",
            "夜凉风露清，佳月才半破。",
            "清辉渐可爱，入户惊照坐。",
            "团𪢮遶中庭，有似蚁循磨。",
            "西山耸冈峦，轮侧愁易堕。",
            "魏子不解饮，诗语颇顿挫。",
            "呼儿聊与醆，我唱渠輙和。",
            "停杯看月落，客去未能卧。",
            "海月夜夜好，新诗幸频课。"
        ],
        "notes": "",
        "id": "ea2c79071e6a3127cbb80b10304c06a6"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "庚午春予得罪再贬昌化琼士饯送者皆怅然有不忍别之意严君锡魏介然追路至儋耳兹事当求之古人感叹成古风二百言送行",
        "preface": "",
        "paragraphs": [
            "绍兴庚午春，李子复南徙。",
            "仓皇就长途，夜担不敢弛。",
            "饯我无杂宾，亦有方外士。",
            "裴杜二耆哲，矍铄浑童稚。",
            "老禅不忍别，握手挥涕泪。",
            "行行至澄迈，名姓难尽纪。",
            "酒酣通湖阁，颇获一笑喜。",
            "缅怀双泉居，风土信清美。",
            "床头挂海月，枕上听流水。",
            "夜棋招隐沦，浊酒会邻里。",
            "桑下不三宿，怅恋吾过矣。",
            "人生随遇乐，已过犹脱屣。",
            "最怜严与魏，触热到儋耳。",
            "世情逐炎凉，万古同一轨。",
            "对境心数役，何以敌生死。",
            "南窗可寄傲，散帙忽盈几。",
            "松林十里间，移植颇易致。",
            "赫日资繁阴，且复宥老楮。",
            "夜凉得深禅，日永常晚起。",
            "恨君不少留，伴我读书史。"
        ],
        "notes": "",
        "id": "b4424d825981b62097b2926b05354689"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "海外谣",
        "preface": "",
        "paragraphs": [
            "嗟尔海南民，遭此赃吏阨。",
            "衔冤无所诉，相炽起为贼。",
            "为贼计诚拙，尚可活朝夕。",
            "摄官陈建中，贪猥最狼藉。",
            "有女攀势要，不料非偶匹。",
            "但务房奁多，苞苴又络绎。",
            "挟此恣贪惏，如虎傅以翼。",
            "贰车号按察，往诉遭箠击。",
            "最后差丁夫，欲免人十直。",
            "贫民卖妻孥，强者起持戟。",
            "至今文昌县，白昼无人迹。",
            "其次经界官，太守乃姻戚。",
            "随行纵狱吏，声势如霹雳。",
            "郡县遭唾骂，图册成覆易。",
            "三豪因众怒，从者如苇棘。",
            "去年从说谕，闾里已帖息。",
            "狂谋起赇吏，从此复反侧。",
            "愚民本无知，胁诱冒锋镝。",
            "焚荡玉石俱，老弱转沟洫。",
            "遗骸横道路，流血千里赤。",
            "杀戮诚快意，赃吏有德色。",
            "从今无忌惮，徴敛几时息。",
            "沉香与翠羽，穷搜远弹射。",
            "乌衣徧村墟，气焰已可炙。",
            "久矣摄官弊，至此亦云极。",
            "祖宗有成法，赃吏盍杖脊。",
            "疲民正憔悴，使者宜悯恻。",
            "轺车难数来，时遣一幕职。",
            "永寛海外氓，精求二千石。",
            "世无采诗官，吾言徒感激。"
        ],
        "notes": "",
        "id": "4262c7e0abe69bce2a89a8e8cb3a8e53"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "绍圣中苏公内翰谪居儋耳尝与军使张中游黎氏园爱其水木之胜劝坐客醵钱作堂黎氏名子云因用扬雄故事名其堂曰载酒予始至儋与琼士魏安石杖策访之退作二诗",
        "preface": "",
        "paragraphs": [
            "何年老扬雄，寄此十亩园。",
            "年深草木荒，杖策谁叩门。",
            "缅怀东坡老，陈迹记旧痕。",
            "空余载酒堂，往事孰与论。",
            "黄柑与丹荔，不受瘴雾昏。",
            "邦人时餽奠，一笑空罍尊。"
        ],
        "notes": "",
        "id": "c30228d8db102f85f651473df0b32fea"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "东坡载酒堂二诗盖用渊明始春怀古田舍韵遂不见于后集予至儋始得真本因追和其韵  其一",
        "preface": "",
        "paragraphs": [
            "荒园草木深，樵牧不敢践。",
            "虽无南国爱，正以东坡免。",
            "平泉与金谷，视此颜有腼。",
            "至今儋耳民，里巷多乐善。",
            "胜游傥可继，杖策敢辞远。",
            "燕谈有佳侣，永日可忘返。",
            "酒酣任歌呼，此兴吾不浅。"
        ],
        "notes": "",
        "id": "31a9152515459614e5d3bd6f4eb4c1d5"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "东坡载酒堂二诗盖用渊明始春怀古田舍韵遂不见于后集予至儋始得真本因追和其韵  其二",
        "preface": "",
        "paragraphs": [
            "嗟彼海南郡，土瘠士常贫。",
            "𫉄芋饷昼耕，松明照夜勤。",
            "当年两黎老，能邀玉堂人。",
            "一往五十年，遗迹宛若新。",
            "邦君时举酒，父老举欣欣。",
            "贤多隐农圃，耦耕可问津。",
            "鲁叟欲乘桴，东坡愿卜邻。",
            "他年青衿子，凛凛多秀民。"
        ],
        "notes": "",
        "id": "611b246e5f7a594560afd92f68a3dbe6"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "客有见馈温剂云可壮元阳感而有作",
        "preface": "",
        "paragraphs": [
            "世人服暖药，皆云壮元阳。",
            "元阳本无亏，药石徒损伤。",
            "人生百岁期，南北随炎凉。",
            "君看田野间，父老多康强。",
            "茅簷弄儿孙，春陇驱牛羊。",
            "何曾识丹剂，但喜秫黍香。",
            "伊予十年谪，日闻贵人亡。",
            "金丹不离口，丱妙常在傍。",
            "真元日渗漏，滓秽留空肠。",
            "四大忽分离，一物不得将。",
            "歌喉变哀音，舞衣换缞裳。",
            "炉残箭镞砂，箧余鹿角霜。",
            "咄哉此愚夫，取乐殊未央。",
            "我有出世法，亦知不死方。",
            "御寒须布帛，欲饱资稻粱。",
            "床头酒一壶，膝上琴一张。",
            "兴来或挥手，客至亦举觞。",
            "涤砚临清池，抄书傍明窗。",
            "日用但如斯，便觉日月长。",
            "参苓性和平，扶衰固难忘。",
            "恃药恣声色，如人畜豺狼。",
            "此理甚明白，吾言岂荒唐。",
            "书为座右铭，聊以砭世盲。"
        ],
        "notes": "",
        "id": "9c1fe7218160e5fea19da6c1455b50ac"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "食无肉",
        "preface": "",
        "paragraphs": [
            "养生有真诠，虚心实其腹。",
            "十年岭海游，一钵随僧粥。",
            "纳息归丹田，息在火亦伏。",
            "黄河朝昆仑，昼夜自回复。",
            "空膓无滓秽，气转声漉漉。",
            "腥膻减吾寿，厚味有腊毒。",
            "颜回称好学，陋巷一瓢足。",
            "何侯日万钱，但取身后辱。",
            "虀盐有余味，何必常食肉。"
        ],
        "notes": "",
        "id": "96b487ce5e9807b7bad3b6ad46f7b1fc"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "居无屋",
        "preface": "",
        "paragraphs": [
            "处世若传舍，吾生聊托宿。",
            "志士守蜗庐，幽人卧空谷。",
            "君看汉梁董，日享万锺禄。",
            "华榱庇千间，子孙无托足。",
            "海南吾欲老，是处堪卜筑。",
            "结庵傍松林，开牖面修竹。",
            "野老日往来，席地有棋局。",
            "俯仰天地寛，莫叹居无屋。"
        ],
        "notes": "",
        "id": "2ed4d5a25575d5d0aaf9f6e1130136be"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "海南有五色雀土人呼为小凤罕有见者苏子瞻谪居此郡绍圣庚辰冬再见之常作诗记其事公实以是年北归癸酉冬予亦两见之今二年矣乙亥八月二十二日会客陈氏园飞鸣庭下回翔久之众客惊叹创见因赋是诗",
        "preface": "",
        "paragraphs": [
            "海南有珍禽，厥服具五色。",
            "绛者为之长，飞鸣随止息。",
            "佳哉陈氏园，形制存古迹。",
            "我游秀野堂，森木荫华席。",
            "群飞为我来，驯扰如夙昔。",
            "鸱枭既远遁，乌鸢俱辟易。",
            "邦人号小凤，隐见异凡翼。",
            "姬公叹不闻，尼父未之识。",
            "嗟予戅且愚，疾恶不量力。",
            "叱杞诮希烈，流窜至南极。",
            "神物知吾忠，天公怜我直。",
            "吉凶有先兆，告我将返北。",
            "苏公不吾欺，流咏冠今昔。",
            "斯言傥有徴，便可具接淅。"
        ],
        "notes": "",
        "id": "852224220012b49bf968dd5048641da6"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "不出",
        "preface": "",
        "paragraphs": [
            "老氏不出牖，庄生务内游。",
            "猿猱犹习定，难犬放须收。",
            "俛仰超三际，翺翔隘九州。",
            "坐忘师正一，辟谷慕留侯。",
            "客至酒三酌，睡余茶一瓯。",
            "萧然方丈内，卒岁更何求。"
        ],
        "notes": "",
        "id": "9c244c065f63710a74dfcf2700db93cc"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "五月十三日北归雷化道中",
        "preface": "",
        "paragraphs": [
            "谪居了无营，赢得一味间。",
            "杜门十六年，草深没柴关。",
            "猛兽当路号，虺蛇伏榛菅。",
            "今兹果何年，天诛此凶奸。",
            "群妖既荡除，善类稍北迁。",
            "仲子万里来，喜极涕泪潸。",
            "坐定复载笑，喜我颜渥丹。",
            "人生七十稀，况复加九年。",
            "平生学飬生，吐纳留真诠。",
            "忘家何足道，绝欲亦偶然。",
            "归欤谢世荣，收功在丹田。",
            "宴坐息息匀，频咽舌底泉。",
            "日用形欲劳，何必驱小蛮。",
            "看我鳏气成，空行蹑飞仙。"
        ],
        "notes": "",
        "id": "6341f75e2f7ba73c1c4b4ee269918f4b"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "和胡德晖松轩诗",
        "preface": "",
        "paragraphs": [
            "炎天群木无葱苍，朝曦夕照绕屋梁。",
            "一榻南窗复东厢，老松效技扶披猖。",
            "微风飕飗弄笙簧，坐变热恼为清凉。",
            "簿书相仍愁肺肠，细声入梦我岂遑。",
            "但觉风日明晴窗，皎如夜月和秋霜。",
            "樛枝鳞皴龙蜃走，翠叶鬰律鸾凤翔。",
            "燧明徒夸能照夜，坐想烟雾风中香。",
            "何如轩成独赋云锦章，从兹遂爱夏日长，会看壑耸仍霄昂。"
        ],
        "notes": "",
        "id": "e5d45dd49cd4953b8eead3e1509b850e"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "辛未人日同郡僚游陈氏园",
        "preface": "",
        "paragraphs": [
            "海南人日春已浓，柳条远映桃花红。",
            "携觞寻伴逐春色，杖藜纵步游城东。",
            "陈园新筑芳亭小，绿竹猗猗自围绕。",
            "杯行不用管弦催，枝上绵蛮啭春鸟。",
            "旧传人日天多阴，今年人日春光好。",
            "田家但喜𫉄芋收，我辈惟忧酒樽少。",
            "明朝有兴还复来，賸买鹿蹄拚醉倒。"
        ],
        "notes": "",
        "id": "670ece924cb8b075b7a016fb47e1ddcb"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "乐会雷令数惠笋作诗为谢",
        "preface": "",
        "paragraphs": [
            "朝餐敢叹庖无肉，食罢时时自扪腹。",
            "肯羡何侯日万钱，不学天随尝杞菊。",
            "传闻乐会似淇园，坐想猗猗千亩绿。",
            "邦人富比万户侯，县尹清亷仍不俗。",
            "尺书远致拟兼金，锦绷解缚排寒玉。",
            "为君急食不敢余，恐被南风吹作竹。"
        ],
        "notes": "",
        "id": "bc6acb5657ea06f536d0f5d4618b710f"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "清湘道士潘静素抱琴南来予方谪居远屏郊外如逃虚中每佳辰良夜风清月明对修竹俯清池必快作数弄如是几年今将北还旧隐索诗为别屡请而不懈因歌而送之",
        "preface": "",
        "paragraphs": [
            "道人南来冒炎酷，云水生涯寄枯木。",
            "嗟予久堕魑魅群，黎唱蛮歌耳根熟。",
            "深林迥静啸鸺鹠，雨湿天阴闻鬼哭。",
            "君来为我一挥手，洗尽胸中尘万斛。",
            "伯牙师涓死已久，此声欲绝君能续。",
            "快弹初作鸾凤鸣，忽如啼乌集华屋。",
            "吟猱抑按神气闲，流水涓涓赴幽谷。",
            "夜深余响应霜钟，朝来吟对萧萧竹。",
            "静中最喜读书声，妙响琅然振寒玉。",
            "要知心与古人会，不务新奇夸俚俗。",
            "浩歌别我出门去，潮回风便难追逐。",
            "道人来时湘水浑，道人归去湘江绿。",
            "湘灵抱琴待君来，月明莫向江头宿。"
        ],
        "notes": "",
        "id": "918df8cf1624b9c39c941136181c7ba1"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "赠裴道人",
        "preface": "",
        "paragraphs": [
            "道人今年七十六，问我修行惟绝欲。",
            "密栽涩勒当疏篱，旋辟荒榛结茅屋。",
            "不抄书，不看读，宴坐凝然常瞑目。",
            "夜深频咽玉池泉，晨起随缘饱𫉄粥。",
            "甘脆肥浓腐我肠，巧笑蛾眉真鸩毒。",
            "蛮烟瘴雾隘空虚，谨守药炉谁敢触。",
            "我爱裴君道机熟，过我玄谈已超俗。",
            "三峰顶上少人行，百尺竿头防失足。",
            "世人那识天地根，往来绵绵无断续。",
            "嗟予流转海南村，智者方明祸中福。",
            "君不见庞道蕴，尽将活计沈湘江，自织笟篱供口腹。",
            "又不见成都市上严君平，终日垂帘唯卖卜。",
            "王侯蝼螘同丘墟，学道从来贵幽独。",
            "蚌生珠，石含玉，看我丹成跨鸿鹄。",
            "马蹄去去稳着鞭，关山路永多坑谷。"
        ],
        "notes": "",
        "id": "622e796d93dde1b8be920196ea40335d"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "成氏园",
        "preface": "",
        "paragraphs": [
            "泰和坊外成家园，花木幽茂泉涓涓。",
            "竹篱茅舍称野逸，平坡细径遥相连。",
            "青松翠竹晚色净，红蕉素槿秋争鲜。",
            "幽禽颉颃树蒙密，古木夭矫藤交纒。",
            "嗟予与子成二老，登山临水追少年。",
            "幕中群彦尽豪俊，小儿亦许依红莲。",
            "焚香隐几如逃禅，一枰胜负聊欣然。",
            "谁云岭南瘴疠地，城西一壑吾欲専。"
        ],
        "notes": "",
        "id": "227080df89a9b9790598984d22a228e7"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "四月十七夜观月成咏",
        "preface": "",
        "paragraphs": [
            "晓来新过雨，天宇肃以凉。",
            "横空跨彩虹，物被五色光。",
            "夜久群动息，月出东南方。",
            "团团叶间露，皎皎瓦上霜。",
            "四月未全热，清飚吹我裳。",
            "新桥跨长堤，下有百里江。",
            "月色万古在，江流自奔忙。",
            "谁呼谪仙人，被髪下大荒。",
            "对月哦汝诗，临流饮我觞。",
            "夜景信奇绝，兹游固难忘。",
            "天地多变态，况乃魑魅乡。",
            "不如坐待赫日射屋梁，妖禽孽狐都走藏。"
        ],
        "notes": "",
        "id": "c97aefaae392e90c540bd17c68c67884"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "玄珠吟",
        "preface": "",
        "paragraphs": [
            "黄帝曾游赤水北，遗了玄珠无处觅。",
            "我今偶到海南村，烦恼泥中亲拾得。",
            "珠体圆明光滴沥，流转根尘人不识。",
            "只在寻常动用中，未见争知吾不失。",
            "吁嗟世人空费力，欲见此珠须目击。",
            "要令心息每相依，密密护持防六贼。"
        ],
        "notes": "",
        "id": "70abe81df7226aacdb093c04a7415f1a"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "可叹",
        "preface": "",
        "paragraphs": [
            "金陵失守何匆匆，敌兵烧我天子宫。",
            "守臣顶香率父老，开门罗拜惟鞠躬。",
            "翠华遥遥遵海道，汉家诏令不得通。",
            "外交内应俦与邺，所在州县皆望风。",
            "坐观岂但宣抚望，降夷亦有丞相充。",
            "山巅水涯多白骨，迩来十室九已空。",
            "权臣悍将恣吞噬，剥肤椎髓方称雄。",
            "敌来拥兵保妻子，敌去奏捷希侯封。",
            "城狐社鼠争附会，浙部复产勔与冲。",
            "纷纷余子何足数，我眎文举真如龙。"
        ],
        "notes": "",
        "id": "f0f912dc007c7ba9c43da75d8e60fe9e"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "子猷知府给事宠寄道中阻雨之什忧时悯农有古良二千石之风感叹次韵  其一",
        "preface": "",
        "paragraphs": [
            "老农麦熟还忍饥，蚕妇见丝翻泪垂。",
            "耕田辛苦竟何补，长安游手多轻肥。",
            "良牧忧晴复忧雨，咄咄书空应自语。",
            "皇天于物无偏颇，不须怨嗟梅雨多。"
        ],
        "notes": "",
        "id": "4fed2c2bd6c4539dea291ccf9d9a42eb"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "子猷知府给事宠寄道中阻雨之什忧时悯农有古良二千石之风感叹次韵  其二",
        "preface": "",
        "paragraphs": [
            "赤子既迫寒且饥，异时严警如边垂。",
            "弃捐沟壑死锋镝，有如秦越视瘠肥。",
            "公来随车霈灵雨，织妇耕农闻好语。",
            "爱民戢吏政不苛，兵兴敢避科徭多。"
        ],
        "notes": "",
        "id": "61e73888f9783846640953539eca63df"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "坐忘吟",
        "preface": "",
        "paragraphs": [
            "我闻天台坐忘仙，清虚石壁留真诠。",
            "长生要妙止一篇，林间宴坐心超然。",
            "壁观无异达磨禅，系念一处离葛纒。",
            "真人秘语岂浪传，谷神玄牝常绵绵。",
            "咽津纳息归丹田，溯流直上朝泥丸。",
            "下灌舌底生玉泉，身轻超脱如蜕蝉。",
            "御风骑气追偓佺，神游八极俯仰间。",
            "度人济物功行圆，要看白日见青天。"
        ],
        "notes": "",
        "id": "5a4a49c4465de202f0c9972364095b83"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "短歌赠柯山祝道人",
        "preface": "",
        "paragraphs": [
            "年来忧患老病纒，独寝一室方萧然。",
            "道人顾我笑且怜，赠以一粒金华丹。",
            "彤霞入腹气熻赫，紫焰照日光斒斓。",
            "寸田温温起真火，尾闾历历朝泥丸。",
            "道人年少游贤关，曳裾躧履公卿间。",
            "宣和天子崇神仙，近臣荐引登金銮。",
            "造膝一语开天颜，羽衣缥缈黄其冠。",
            "吴筠虽尝入禁掖，稚川终隐罗浮山。",
            "荆棘扫尽棃枣熟，汞铅九转龙虎蟠。",
            "一裘百衲聊卒岁，斗酒满引冰雪寒。",
            "朅来镡津施丹剂，应病与药俱轻安。",
            "度人济世功行圆，超脱滓秽犹蜕蝉。"
        ],
        "notes": "",
        "id": "52510642639be5f4fee672c6b885493c"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "良弼使君寄梅花翌日曹宪仲约偶成长句",
        "preface": "",
        "paragraphs": [
            "北归已度梅花岭，洗尽瘴尘愁欲醒。",
            "一枝何处最奇绝，镜里形容水中影。",
            "西湖处士语已妙，东坡先生句尤警。",
            "三篇自可追少陵，一赋谁复传宋璟。",
            "老人新从海外归，枕冷灯清愁夜永。",
            "使君怜我老无伴，折赠欲令娱晚境。",
            "夜寒相对默无言，耿耿此心如古井。",
            "主人皓首自能歌，倒载花前拚酩酊。"
        ],
        "notes": "",
        "id": "8bb3374d1f14236edf46c85be6792df7"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "饮茶歌",
        "preface": "",
        "paragraphs": [
            "朝来一饱万事足，鼻息齁齁眠正熟。",
            "忽闻剥啄谁叩门，窗外萧萧风动竹。",
            "起寻幽梦不可追，旋破小团敲碎玉。",
            "山东石铫海上来，活火新泉候鱼目。",
            "汤多莫使云脚散，激沸须令面如粥。",
            "嗜好初传陆羽经，品流详载君谟录。",
            "轻身换骨有奇功，一洗尘劳散昏俗。",
            "卢仝七盌吃不得，我今日饮亦五六。",
            "修仁土茗亦时须，格韵卑凡比奴仆。",
            "客来清坐但饮茶，壑源日铸新且馥。",
            "炎方酷热夏日长，曲蘖薫人仍有毒。",
            "古来饮流多丧身，竹林七子俱沉沦。",
            "饮人以狂药，不如茶味真。",
            "君不见古语云，欲知花乳清泠味，须是眠云卧石人。"
        ],
        "notes": "",
        "id": "b975846a4255d17447a37401d204df1a"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "义郴廖翁赠予灵寿杖歌以谢之",
        "preface": "",
        "paragraphs": [
            "郴山峨峨水溅溅，清淑之气钟神仙。",
            "山头老木几千年，不入樵斧随飞烟。",
            "廖翁好奇自抡选，真材不用加雕镌。",
            "铿然入手龙脊瘦，宛转随步鹤膝坚。",
            "今晨过我有喜色，磨捋持赠夸奇特。",
            "老人年来腰脚顽，出入政藉扶持力。",
            "拄上冈头望故乡，万壑千岩才咫尺。",
            "天寒醉卧不出门，杖兮虽良长倚壁。"
        ],
        "notes": "",
        "id": "fd93a6bfbea75f73e302faec756fdaa9"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "载酒堂",
        "preface": "",
        "paragraphs": [
            "东坡文章喧宇宙，粲如日星垂不朽。",
            "六一老人犹避路，作者纷纷皆束手。",
            "俊逸精神追李杜，华妙雄豪配韩柳。",
            "晚年流落海南村，黎唱蛮讴随蜑叟。",
            "先生已去五十年，遗墨残篇尚多有。",
            "丰城宝剑埋狱中，光焰犹能射牛斗。",
            "败垣坏壁秘蜗涎，夭矫龙蛇已惊走。",
            "独余黎氏旧园亭，乔木森森免薪槱。",
            "半是东坡亲手植，老干樛枝互纒纠。",
            "杖藜乘兴访遗像，遐想英风𥩟立久。",
            "曾吹葱叶送迎翁，当日儿童今白首。",
            "莫嗟寂寂路荒芜，亦有幽人时载酒。"
        ],
        "notes": "",
        "id": "2a83d243c47cab9b9365464ac1b294cc"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "郊居杂兴",
        "preface": "",
        "paragraphs": [
            "竹舍临寒浦，柴门闭落晖。",
            "潮回沙路净，月出野航归。",
            "风劲砧声急，夜长更点稀。",
            "子云虽寂寞，未觉草玄非。"
        ],
        "notes": "",
        "id": "952558e0aeea15ff8d4f46c260c3049e"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "荷珠",
        "preface": "",
        "paragraphs": [
            "荷珠圆复碎，欹侧动相关。",
            "去似临江失，来如合浦还。",
            "贾人应误喜，莲女想轻攀。",
            "百斛倾梅雨，天公岂是悭。"
        ],
        "notes": "",
        "id": "51bb2e5b20f5e8021dc36f2686998aa4"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "观获",
        "preface": "",
        "paragraphs": [
            "老农勤畚锸，岁暮阅星霜。",
            "相见如遗秉，安能助太仓。",
            "晚晴鸡鹜喜，蓐食妇姑忙。",
            "应有深村酒，招邀隔短墙。"
        ],
        "notes": "",
        "id": "8a93dff8ab924d5005424958ef1bd410"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "赠林湘",
        "preface": "",
        "paragraphs": [
            "先君师建学，梅坞最交深。",
            "共探先天易，同哦正始音。",
            "亲亡友亦尽，人古道犹今。",
            "子续通家好，遗书幸细寻。"
        ],
        "notes": "",
        "id": "8c3c448b70534ab147db302ef9eb3312"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "九日登楼二首  其一",
        "preface": "",
        "paragraphs": [
            "久客惊秋意，天涯思不穷。",
            "三年犹北国，万里对西风。",
            "时序悲歌里，乾坤醉眼中。",
            "黄花一樽酒，千古此心同。"
        ],
        "notes": "",
        "id": "b4ff2bd0d7ed393cfceae346892d5386"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "九日登楼二首  其二",
        "preface": "",
        "paragraphs": [
            "木落秋容静，时平国势雄。",
            "望云心自远，采菊兴谁同。",
            "诗酒浮生过，功名一笑空。",
            "留连凭痛饮，冠帻任高风。"
        ],
        "notes": "",
        "id": "7261af95999ccd3ede1fd6d84607aa97"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "寄吴元预",
        "preface": "",
        "paragraphs": [
            "出门怀抱恶，别我去游秦。",
            "季子黄金尽，潘郎白髪新。",
            "一枰谁敌手，五字愈惊人。",
            "勉赴功名会，如公定不贫。"
        ],
        "notes": "",
        "id": "2157d2c34f2d5f225f045c10c380c0c6"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "人日",
        "preface": "",
        "paragraphs": [
            "人日灵川县，山深雪未融。",
            "谁知桂岭北，宛似浙江东。",
            "墟市人烟合，僧窗竹迳通。",
            "杖藜闲信步，日暮怯溪风。"
        ],
        "notes": "",
        "id": "f2d3288c41808515ecef959dd1077ec8"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "近传已有代者补之作诗见寄因次其韵",
        "preface": "",
        "paragraphs": [
            "清时民讼简，尺素半偷闲。",
            "岐路将迎里，人情喜怒间。",
            "舄凫随意远，辽鹤自知还。",
            "小艇春洲晚，归寻天姥山。"
        ],
        "notes": "",
        "id": "02c23e9174690a4c9c23026096cf3921"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "马上寄补之以急归不果追前约为恨",
        "preface": "",
        "paragraphs": [
            "归鞍乘月夕，度岭访灵真。",
            "路转山邀马，溪回水趁人。",
            "春残花院静，家近梦归频。",
            "回首追前约，犹如未了因。"
        ],
        "notes": "",
        "id": "2acb61d39acd50dcf14b97364b045374"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "赠高端礼",
        "preface": "",
        "paragraphs": [
            "炎暑劳相过，清言扇为停。",
            "新吟舍瑟作，衰耳洗竽聼。",
            "诸老子犹接，正音今已零。",
            "君家高记室，句法是仪刑。"
        ],
        "notes": "",
        "id": "e459384e7e0bc322174d3b9ef69e65aa"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "同永嘉诸贤奠谒右丞许公少伊",
        "preface": "",
        "paragraphs": [
            "葱鬰佳城秘，回环宅兆深。",
            "悬崖森翠栢，踊地布黄金。",
            "天下方云扰，斯人竟陆沈。",
            "尘侵徐孺榻，弦断伯牙琴。"
        ],
        "notes": "",
        "id": "675ebe3f8a798c65dfc0f1c1a6c660e0"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次韵师川见赠",
        "preface": "",
        "paragraphs": [
            "钧枢归雅望，邪志寝奸雄。",
            "雕鹗清秋急，豺狼当路空。",
            "经纶思妙手，谈辩想英风。",
            "未厌东山卧，沈机一局中。"
        ],
        "notes": "",
        "id": "f5718b0af3418f6eb2450d3051b94cae"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "赠陈谠二首  其一",
        "preface": "",
        "paragraphs": [
            "识字嗟逢晚，安贫未易招。",
            "儒冠走江浙，诗笥带衢饶。",
            "学贵参先觉，才须验后凋。",
            "诸贤书稳致，定不作洪乔。"
        ],
        "notes": "",
        "id": "767338af1a1a7c4c336439eb7ca4ec70"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "赠陈谠二首  其二",
        "preface": "",
        "paragraphs": [
            "人物有兴废，山川无古今。",
            "匹夫空有志，四海孰知心。",
            "莫覩芝兰室，如游薝卜林。",
            "同行六七子，涕泪各沾襟。"
        ],
        "notes": "",
        "id": "181d54d89e8ab294bfe812d94c54cdd3"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次韵贺子忱喜雨",
        "preface": "",
        "paragraphs": [
            "天眷周王德，功归傅说霖。",
            "少寛边饷急，聊慰老农心。",
            "雷隐沧江转，阶喧玉漏沈。",
            "西山多爽气，拄笏助清吟。"
        ],
        "notes": "",
        "id": "422e2d9663e2f96ccaf0f0fc97691f4a"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "子忱告别忽改涂湖外迎护母夫人殡宫恻然念之作诗送行",
        "preface": "",
        "paragraphs": [
            "异县伤孤殡，慈颜念倚闾。",
            "旧阡无触鹿，新荐有跳鱼。",
            "舟楫逾江水，风霜迫岁除。",
            "归来一大事，莫忘剡溪居。"
        ],
        "notes": "",
        "id": "6af6efd6c323450e8f4e8def038d4ad7"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "德起侍讲侍郎以亲老丐外章累数十上上虽察其诚至眷待方隆卒不许其去五月九日有旨令归觐且使迎奉以来一时士友莫不歆艳称叹为人臣子能使圣主敬爱贪恋如此诚千载之遇足以显其父母扬名后世矣上虞李某作诗送行",
        "preface": "",
        "paragraphs": [
            "别浦征帆速，归宁汉诏温。",
            "青云方得路，白髪笑迎门。",
            "欲报慈亲意，难忘圣主恩。",
            "朝回奉温凊，忠孝两能存。"
        ],
        "notes": "",
        "id": "244b7d9c5fa828e11daf88ed617e65bb"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "有怀念一兄三二弟",
        "preface": "",
        "paragraphs": [
            "晚堕容江侧，蛮蜑且杂居。",
            "怀兄频有梦，忆弟懒观书。",
            "忧国心徒切，谋身计已疏。",
            "归田傥有日，握手喜何如。"
        ],
        "notes": "",
        "id": "5d8c3ef9c5fb38407a7512fbb16e2785"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "城北江岸独行成此诗居人皆竹篱茅屋无壁可题归而书于此",
        "preface": "",
        "paragraphs": [
            "散策江村路，柴门欲访谁。",
            "榕根盘古岸，藤菜蔓疏篱。",
            "未办游春屐，闲寻敌手棋。",
            "天涯随处好，莫作楚囚悲。"
        ],
        "notes": "",
        "id": "eb1cee9a0b3db72e4cb6d66c40cb81d3"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "予始到琼众谓海南自来无大寒今岁腊月连日风雨殆不异北地因成小诗记之",
        "preface": "",
        "paragraphs": [
            "海国冬常燠，阴霾忽满山。",
            "飕飕北风劲，凛凛冻云顽。",
            "蟋蟀已无语，芭蕉犹强颜。",
            "江头梅柳色，春色几时还。"
        ],
        "notes": "",
        "id": "b09a44b4d5b070b8ee5518f523a1e432"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "丙寅十月二十二日孟坚理旧箧见纯老送行诗有见及语因次其韵三首  其一",
        "preface": "",
        "paragraphs": [
            "南来偿宿债，一笑悟前身。",
            "白首痴顽老，清朝放逐臣。",
            "休传江左梦，愁见海南春。",
            "鲁叟乘桴意，他年莫问津。"
        ],
        "notes": "",
        "id": "8e03d3636c50488964aea9b403e31bb1"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "丙寅十月二十二日孟坚理旧箧见纯老送行诗有见及语因次其韵三首  其二",
        "preface": "",
        "paragraphs": [
            "衣冠双阙远，烟瘴百蛮深。",
            "不记朝天路，难忘拱极心。",
            "任从生死病，莫问去来今。",
            "身似孤云远，闲飞不作霖。"
        ],
        "notes": "",
        "id": "d9ea01717c8c0d946ef8b2bd01b34df2"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "丙寅十月二十二日孟坚理旧箧见纯老送行诗有见及语因次其韵三首  其三",
        "preface": "",
        "paragraphs": [
            "窜流今六载，无复望天朝。",
            "象魏阙云远，宝陀山匪遥。",
            "音书时有继，风义未全凋。",
            "只有猕猴性，年来亦渐调。"
        ],
        "notes": "",
        "id": "0620f9862b2ff3164521cbdbaa0ed222"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "八月十六夜江边对月",
        "preface": "",
        "paragraphs": [
            "水月交相映，江空净客衣。",
            "孤光凌象纬，倒影射窗扉。",
            "宿鸟依林动，流萤逐暗飞。",
            "兴来随杖履，难下董生帷。"
        ],
        "notes": "",
        "id": "1cac861b17ee3e1ea3a0e5a595b67d27"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "连日以目疾不能躬课子侄辈枕上成四十言粗明汲古之意以勉之",
        "preface": "",
        "paragraphs": [
            "文史三冬足，窥寻究始终。",
            "夜窗捐末事，岁计见深功。",
            "古井家家有，灵泉处处通。",
            "随身具修绠，取给自无穷。"
        ],
        "notes": "",
        "id": "8f222a64e525669fa5885e6fd560d5ba"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "近买扁舟篷棹悉具戏示诸儿",
        "preface": "",
        "paragraphs": [
            "此生云水兴，今日买扁舟。",
            "着岸从人系，乘风逐处浮。",
            "山歌和渔子，净社结江鸥。",
            "夜泛寒潮稳，朝寻古寺幽。",
            "谢安空雅量，范蠡漫多谋。",
            "岂若吾无事，平湖尽日留。"
        ],
        "notes": "",
        "id": "1781203e69de5b8b0327423fe54209ae"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "琼士黄与善会友堂课诸生作移竹诗为赋一首",
        "preface": "",
        "paragraphs": [
            "绿竹名清友，书斋植最宜。",
            "根深知旧壤，叶密带新枝。",
            "寒暑时须易，冰霜操不移。",
            "影寒金琐碎，声振玉参差。",
            "引凤符周运，为龙待葛陂。",
            "诸生频扫径，琴海每相随。"
        ],
        "notes": "",
        "id": "a018f0e959c5db1c6649f6b73319118c"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "泂酌亭诗",
        "preface": "",
        "paragraphs": [
            "投老几三黜，郊居更一迁。",
            "江山相映带，风物自清妍。",
            "妙墨移新榜，清诗失旧镌。",
            "地偏无俗辙，境胜赖前贤。",
            "气浃冈峦润，荣滋草木鲜。",
            "双泉今莫辨，异味岂虚传。",
            "余润分畦圃，支流给市廛。",
            "幽嵌锵玉佩，石罅涌玑璇。",
            "沥漉闻朝汲，淙琤搅夜眠。",
            "甘寒通沆瀣，精洁秘蜿蜒。",
            "奔驶观洄洑，泓渟有折旋。",
            "滂沱苏旱岁，清冷变炎天。",
            "鴈过空遗影，僧来忽误禅。",
            "澄澜涵璧月，暗谷响朱弦。",
            "梦想千岩秀，徜徉一壑専。",
            "使君常倒载，别乘屡加笾。",
            "隔竹闻茶臼，临池泛酒船。",
            "尘襟如可洗，来此弄潺湲。"
        ],
        "notes": "",
        "id": "145b7fc0a69511f451bba562e9ded886"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "三月三日康守燕严亭",
        "preface": "",
        "paragraphs": [
            "禊饮城西路，山翁岸幅巾。",
            "习池还倒载，曲水暗通津。",
            "鼓吹雄南国，旌旗照暮春。",
            "莫嫌娼妓拙，自有主人真。",
            "散策花迷迳，随车雨洗尘。",
            "杖藜归兴晚，犹有浣纱人。"
        ],
        "notes": "",
        "id": "f10a73d008db1b281f0b30ef1d57f9ee"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "吾里桃花之盛不减武陵独东院一株色白而多叶跗蕚皆碧世谓之碧桃主僧回公折以相赠置几砚间萧然有出尘之想因赋鄙句",
        "preface": "",
        "paragraphs": [
            "不作寻常好面皮，刘郎去后弄粧迟。",
            "唤回浓睡春方好，洗退残红晚更宜。",
            "薝卜有香陪冷艳，酴醿无力鬬丰肌。",
            "最怜月下朦胧影，定起山僧莫皱眉。"
        ],
        "notes": "",
        "id": "54b7b93dfb11fbce23faf9d143cc4322"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "总持师示近诗一轴輙次最后神字韵梅花一篇",
        "preface": "",
        "paragraphs": [
            "水边难覩似梅人，且看垂垂一树新。",
            "独许玉妃陪寂寞，可须青女助精神。",
            "传杯冷艳愁闻笛，入户幽香已报春。",
            "抽尽空花经月雨，此心那复住根尘。"
        ],
        "notes": "",
        "id": "cf2dc103d1c4a32ba0e9de127573988d"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "重午食大麦",
        "preface": "",
        "paragraphs": [
            "春来斗米欲逾千，麦熟家家爨有烟。",
            "手磨旋推云子落，脚铛深煎蚌胎员。",
            "香闻并舍儿童喜，效录奇方胃海便。",
            "信是书生能说食，杜陵饥客漫流涎。"
        ],
        "notes": "",
        "id": "646772be59679625ca3129db345e1803"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "得之寓静斋敩学之暇不废吟咏甚自得也因其归省作诗送行",
        "preface": "",
        "paragraphs": [
            "数椽茅屋绝过从，窗户深明一迳通。",
            "雨过竹丛增晚翠，风翻荷沼乱殷红。",
            "揩磨五字无瑕颣，鼓吹群经有折衷。",
            "敩学从来自强半，应怜时辈尚谈空。"
        ],
        "notes": "",
        "id": "489a0647e692ec7dd10ad744ef2b6a35"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "赠李振祖",
        "preface": "",
        "paragraphs": [
            "儿时思致早飘然，便合高𬸣在少年。",
            "下第令人感二鸟，上庠寄径应三鳣。",
            "义方永诀诗无恙，手泽珍藏墨尚鲜。",
            "识取前修显扬事，决科之外有流传。"
        ],
        "notes": "",
        "id": "6c76fd4156f0f2547a15a5296f4ebafa"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "向丞厅旧有小轩榜曰日哦庳隘不爽近彻墙向南植竹数竿改曰分翠与僚友邑之贤彦日游其间且索鄙句因赋二诗呈诸友  其一",
        "preface": "",
        "paragraphs": [
            "旋植修篁一迳深，萧然便可涤尘襟。",
            "碧移湘浦千梢净，清借淇园十亩阴。",
            "晓槛秋声风撼玉，空庭寒影月筛金。",
            "造门赖有山阴客，酒熟时来伴醉吟。"
        ],
        "notes": "",
        "id": "6e0043dc4f35485555a36a45adec0716"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "向丞厅旧有小轩榜曰日哦庳隘不爽近彻墙向南植竹数竿改曰分翠与僚友邑之贤彦日游其间且索鄙句因赋二诗呈诸友  其二",
        "preface": "",
        "paragraphs": [
            "先生活计未全贫，一径筼筜碧玉新。",
            "野趣近依陶令宅，幽姿深隔庾公尘。",
            "独余世外冰霜操，不逐人间草木春。",
            "吏隐何妨成小筑，风流重见竹林人。"
        ],
        "notes": "",
        "id": "eb6150cf7420b068827616e35ce25674"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "题向丞竹轩",
        "preface": "",
        "paragraphs": [
            "琅玕新植觉深幽，顿使轩窗一夜秋。",
            "寒影静侵书幌冷，翠阴清逐桂花浮。",
            "蕙兰终许依霜操，桃李从教媚冶游。",
            "公子已多林下趣，更看仙吏落银钩。"
        ],
        "notes": "",
        "id": "c6cf37179fa35e4b00b8d68d6f94ed2f"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "诗悼德舆通判寺丞",
        "preface": "",
        "paragraphs": [
            "扁舟访我海边村，笑语俄惊隔九原。",
            "萧寺新题云有态，故乡清誉玉无痕。",
            "伤心姹女能传业，衔痛慈亲尚倚门。",
            "纼绋情乖临穴送，一尊聊酹若敖魂。"
        ],
        "notes": "",
        "id": "dc353a3ba298a6e55ec8c6b8c611c05e"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "题藏春轩",
        "preface": "",
        "paragraphs": [
            "何必金丹访洞宾，壶中日月自长春。",
            "直疑帘幕遮藏得，未怕莺花漏泄频。",
            "摩诘神通移不去，桃园风景画难真。",
            "尊罍賸把笙歌拥，沉醉何妨垫角巾。"
        ],
        "notes": "",
        "id": "b06d4f9883c6ff1249835bf5e927b88b"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "送知府提举出守虢略",
        "preface": "",
        "paragraphs": [
            "绣斧当年旧使星，却分符竹往専城。",
            "流风远继三堂咏，扶路争看五马迎。",
            "不独循良追汉吏，便应清切振家声。",
            "都门祖帐人多羡，袅袅春风动斾旌。"
        ],
        "notes": "",
        "id": "337afdb207067e9de8917d02c13a2f80"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次韵叔兴计议端午发家书感怀之诗",
        "preface": "",
        "paragraphs": [
            "细葛香罗罢赐衣，十年风雨暗蜗庐。",
            "浴兰纫佩怜儿女，悬艾题符徇井闾。",
            "地胜斗墟饶赋咏，日长莲幕少文书。",
            "欲凭尺素传深意，千里慇懃附鴈鱼。"
        ],
        "notes": "",
        "id": "358e74baaf4fb797b58e676315b200b7"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "赠赵璚夫",
        "preface": "",
        "paragraphs": [
            "世间儿子总纷纷，属籍吾贤最不群。",
            "天在山中须畜学，风行水上自成文。",
            "操存有约要真见，记问夸多只𫍲闻。",
            "我与东岩情分腆，临分书此勉郎君。"
        ],
        "notes": "",
        "id": "410071d094b674a95883050251144eca"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "游破山通幽轩用前人韵呈同行诸友",
        "preface": "",
        "paragraphs": [
            "小轩佳致信通幽，爽气侵人挟九秋。",
            "暇日不妨寻旧隐，清时无用借前筹。",
            "能诗谁复追常建，爱竹吾今似子猷。",
            "已有琴书随杖履，更邀闲客伴清游。"
        ],
        "notes": "",
        "id": "2ac19a4df45e370befa0ca9963e69350"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "题无俗亭",
        "preface": "",
        "paragraphs": [
            "一榻萧然岸幅巾，寒梅为友竹为邻。",
            "清谭谢傅风流胜，倒载山翁气味真。",
            "独把琴棋消永日，未须歌管送余春。",
            "簿书堆案应频扫，不学陶潜避俗尘。"
        ],
        "notes": "",
        "id": "095ff8d93b94d55d74029cb35a73c715"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "人日立春呈元成进道二兄二首  其一",
        "preface": "",
        "paragraphs": [
            "人日春风动琯灰，新年佳节并相催。",
            "金花巧向钗头见，和气潜随斗柄回。",
            "青入池塘频梦草，暖生官阁易寻梅。",
            "相从便好携炉铫，乳面新来胜撇醅。"
        ],
        "notes": "",
        "id": "1a1f75352e2f93ada96f957fbe3538a1"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "人日立春呈元成进道二兄二首  其二",
        "preface": "",
        "paragraphs": [
            "新诗如律起寒灰，多谢邹郎着意催。",
            "清比金茎天上落，句生春草梦中回。",
            "才高可但空吟雪，心铁犹能强赋梅。",
            "山月欲圆人又好，羡君同泼瓮头醅。"
        ],
        "notes": "",
        "id": "8f28e95c91ce1591583170cf19c8aa56"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "校文毗陵经由见寄",
        "preface": "",
        "paragraphs": [
            "牵衣儿女最相关，节物催人岁欲阑。",
            "船落草声惊梦断，水涵山影照杯残。",
            "堂深空羡河阳集，被冷谁怜范叔寒。",
            "坐想归途花正好，杜鹃声里破愁颜。"
        ],
        "notes": "",
        "id": "1cb8cafcabcda70ba5b83e6e2848254e"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "度黄陂岭",
        "preface": "",
        "paragraphs": [
            "肩舆渺渺历崎岖，自笑谋身老更迂。",
            "献策但知忧社稷，投荒那敢顾妻孥。",
            "南行已度黄陂岭，北去何愁青草湖。",
            "冒雨穿云信奇绝，玆游真岂是良图。"
        ],
        "notes": "",
        "id": "3eb087c09343408d430c304410a219f4"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次郊行韵",
        "preface": "",
        "paragraphs": [
            "森森巨麓蔽秋冈，薄日笼阴一味凉。",
            "散策绕溪闲觅伴，幅巾对客坐焚香。",
            "午潮暗长看平岸，野竹才添便出墙。",
            "岩壑自无南北异，不妨随处得相羊。"
        ],
        "notes": "",
        "id": "edc587207f4c62927810130577d70b26"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "某近复得女补之有诗次韵为谢",
        "preface": "",
        "paragraphs": [
            "荆棘林中蛇虺惊，悬知不作凤雏鸣。",
            "维熊已误传佳梦，得女犹能继颂声。",
            "贫贱预求梁氏壻，才情敢擅谢娘名。",
            "囊中幸自全无物，更觉新来分外清。"
        ],
        "notes": "",
        "id": "679e69d8e5df79559661b1f0046d7b9c"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "和胡德晖增明轩诗",
        "preface": "",
        "paragraphs": [
            "窗间列岫鬰嵳峨，一寸遥岑已是多。",
            "跨海空青叠寒玉，浮天浓绿艳修蛾。",
            "漫传五岳归图画，坐想千岩见咏歌。",
            "从此闭门闲觅句，直将世事付依阿。"
        ],
        "notes": "",
        "id": "847ba0e868984e6fc4bcf32d59d092c5"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次韵补之续思越吟",
        "preface": "",
        "paragraphs": [
            "俗轨纷纷正背驰，鉴中白髪愧明时。",
            "致身何必营三窟，入仕聊同庇一枝。",
            "故里有怀松菊老，圣朝无用计谋奇。",
            "相从喜有忘形侣，杖屦山樊酒满巵。"
        ],
        "notes": "",
        "id": "361216da957e74ee91a33d83ff7f43d0"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "奉和补之至日书怀",
        "preface": "",
        "paragraphs": [
            "薄宦伶俜祗自伤，捧巵无复献华堂。",
            "暗惊老去苍颜在，谁道阴铺白昼长。",
            "天际云烟成五色，尧阶鸳鹭列千行。",
            "悬知冻笔孤吟罢，徙倚南窗揖翠浪。"
        ],
        "notes": "",
        "id": "458ec89f44df0674968682b513a025ff"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次韵七夕",
        "preface": "",
        "paragraphs": [
            "犊鼻长挑竹杖头，未能免俗想清流。",
            "西来谁遣青禽至，仙去还乘白鹤游。",
            "天上欢娱才瞬息，人间恩爱漫绸缪。",
            "穿针乞巧真儿戏，曝腹庭中更可羞。"
        ],
        "notes": "",
        "id": "e318bd853cfb6663d82e156ede0eb8d0"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "又德循补之宠示七夕酬唱聊发狂言以当一笑",
        "preface": "",
        "paragraphs": [
            "好事多应与愿违，经年消息却如期。",
            "匆匆旧约重寻处，耿耿银河欲渡时。",
            "绰约肌肤云路远，低迷帘幕玉钩垂。",
            "夜凉风露非尘世，天外弯弯堕月眉。"
        ],
        "notes": "",
        "id": "3269f19ad1de82a8dadaba66badc1c64"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "补之以炼养之说勉德循眷眷之意并见二诗若惧其不我从者以待德循可也他人能无诮乎因次韵奉寄  其一",
        "preface": "",
        "paragraphs": [
            "漫道壶中别有春，枉教众楚笑齐人。",
            "本来妙说元无说，信是灵真未识真。",
            "佩剑携书如可继，杀鸡炊黍不妨频。",
            "相逢且说无生话，若问长生有大钧。"
        ],
        "notes": "",
        "id": "cb7a02c9e8239d88b8460b36fc6056f8"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "补之以炼养之说勉德循眷眷之意并见二诗若惧其不我从者以待德循可也他人能无诮乎因次韵奉寄  其二",
        "preface": "",
        "paragraphs": [
            "不用休粮学隐沦，眼前无事即仙人。",
            "解官终作陶元亮，晦迹聊同郑子真。",
            "交友尽缘酬唱密，关山岂碍往来频。",
            "流行坎止平生志，寿夭还如泥在钧。"
        ],
        "notes": "",
        "id": "2e76e443a44c567cafdd3fced84b2e38"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "客醉而亟归不虑畏涂之可戒当为罪首丞令不行与吏慢丞命其罪均也以为不然则县令先入又何逃焉因次韵戏答德循且诮深山道人眷眷炬火非胥靡登危而不栗者遂并以寄之",
        "preface": "",
        "paragraphs": [
            "肩舆归去未全醒，倚户何人念远征。",
            "事在赦前皆可罪，过因酒后各原情。",
            "壶中未便乘风去，夜半何妨秘息行。",
            "不向险中求不死，却因何处觅长生。"
        ],
        "notes": "",
        "id": "f1c1cb04150b7e90d29cbdbc19da4f0e"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次韵补之瑶堂瑞莲",
        "preface": "",
        "paragraphs": [
            "映水双开带晚烟，丹葩浥露鬬鲜妍。",
            "瑶堂地产金莲瑞，蒿里人归玉府仙。",
            "并立江臯珠珮冷，相亲汉苑晓粧偏。",
            "舜庭敷奏无虚日，潜德并遗柱史传。"
        ],
        "notes": "",
        "id": "8a579738cf213f4f20dd777653e0889d"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "和睡起饮茶",
        "preface": "",
        "paragraphs": [
            "虚堂清簟午抛簪，人静疏帘映昼阍。",
            "身过中年心已倦，病因烦暑气常昏。",
            "紫烟碧月天初赐，乳窦寒泉世莫论。",
            "尘味暂忘惟嗜此，更无余思到芳樽。"
        ],
        "notes": "",
        "id": "b846a2be84a1f0885062f80ce8da862d"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "赠高申",
        "preface": "",
        "paragraphs": [
            "夜半匆匆离府庠，那知造物相槐忙。",
            "直言贾祸飜成福，正论惊人竟擅场。",
            "庚戌抡魁卿有技，甲辰近榜士流芳。",
            "勉旃学问全名节，富贵傥来如探囊。"
        ],
        "notes": "",
        "id": "b804cab04583bdc09b2f0c6cdbd34489"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "送韦子骏赴中书舍人召",
        "preface": "",
        "paragraphs": [
            "桃李成蹊竹迳幽，几年依隐玩林丘。",
            "日边紫诏频催入，郭外青山故挽留。",
            "河右始知天子圣，淮南应寝叛臣谋。",
            "丝纶世掌真余事，济难徐观用巨舟。"
        ],
        "notes": "",
        "id": "6cde080d71f147cb623567a275376c5c"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "贼退双溪楼遣兴",
        "preface": "",
        "paragraphs": [
            "朝来喜见妖氛静，坐觉山川胜气还。",
            "关塞罢征车马健，郊原得雨老龙闲。",
            "黄绵惯拥茅簷日，白髪羞陪玉笋班。",
            "好在故园兵火后，那无破屋两三间。"
        ],
        "notes": "",
        "id": "2a8031861f7097cee4fd8760e179e672"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "八月晦日游东山彦约有诗次韵为谢二首  其一",
        "preface": "",
        "paragraphs": [
            "永夜全茎下九天，郊坰风物正凄然。",
            "百年宝地空萧瑟，十里青山水接连。",
            "局上笑谈棋易胜，坐中奇险句难联。",
            "定回老演应相问，浄社何时到白莲。"
        ],
        "notes": "",
        "id": "43aeed7ba654b59bf21c539ad3ded874"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "八月晦日游东山彦约有诗次韵为谢二首  其二",
        "preface": "",
        "paragraphs": [
            "燕坐僧窗𦶟水沈，暂时尘务不关心。",
            "殿堂突兀诸天拥，花木扶疏曲径深。",
            "节近重阳堪把玩，景如图画费摹临。",
            "秋晴急趁黄花约，短日凄风易作霖。"
        ],
        "notes": "",
        "id": "3cb36712d1334dc5775332d790e00379"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "辛亥中春遂宫祠之请自渔浦转山入离渚宿化城以归道中成鄙句",
        "preface": "",
        "paragraphs": [
            "谁倩冰霜一扫空，旋烘和气转春风。",
            "野田溢水层层落，山路催花树树红。",
            "门巷旋教开竹迳，姓名初喜挂琳宫。",
            "江湖乍脱风波地，莫拟扁舟伴钓翁。"
        ],
        "notes": "",
        "id": "61473ff46b9968eb9b0f5e7ecacd0c07"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "独宿有怀",
        "preface": "",
        "paragraphs": [
            "危亭搔首拨寒灰，夜久无人共一杯。",
            "湿翠沾云溪外竹，暗香浮月垅头梅。",
            "乌啼日落孤村晚，被冷灯青夜梦回。",
            "还许对床寻旧约，肩舆应为我重来。"
        ],
        "notes": "",
        "id": "f7b25e0ac3868d6e9dd4a0442d116520"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次韵幕僚喜雨诗卷",
        "preface": "",
        "paragraphs": [
            "皇天欲遣雨催诗，润泽焦枯自应期。",
            "江上半犂如有继，田家一饱岂无时。",
            "汉军乏食徴方急，商后精祈事敢遗。",
            "嘉谷蒿莱俱茂遂，故应沛泽称平施。"
        ],
        "notes": "",
        "id": "1fa0f91f44a60ad5372a7d16e062b5be"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "题尘外堂",
        "preface": "",
        "paragraphs": [
            "故园重到豁尘襟，桃李成蹊竹坞深。",
            "三径频来无俗客，五更唤起有鸣禽。",
            "溪光山影常遮眼，酒醆茶瓯独挂心。",
            "尘外莫言无一事，苔痕扫尽复相侵。"
        ],
        "notes": "",
        "id": "07aec7a362438a1faaf10e054986bf85"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "归五松有作呈陈志尹诸兄",
        "preface": "",
        "paragraphs": [
            "几年辛苦厌兵间，多谢君恩肯放还。",
            "故里萧骚松竹在，流年荏苒鬓毛斑。",
            "愁多不分青春过，睡足聊欣白昼闲。",
            "况有弟兄同保社，年年携酒共浇山。"
        ],
        "notes": "",
        "id": "45003b2296b5f7482d0ed53111ab2f23"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "复用前韵简志尹",
        "preface": "",
        "paragraphs": [
            "已谋湖上屋三间，身退聊同倦鸟还。",
            "老去最便青篛笠，梦回空想紫宸班。",
            "招邀山月当轩醉，结约江鸥作伴闲。",
            "赖有渊明能赋咏，悠然把酒对南山。"
        ],
        "notes": "",
        "id": "eef70e05cdd6e9e6dc9f97073c1c261d"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "和孚先兄安贫乐道以书史自娱嘉叹成咏",
        "preface": "",
        "paragraphs": [
            "青山绕屋水侵篱，拙计何妨与世违。",
            "窗有残灯供夜读，瓶无储粟补朝饥。",
            "日长门巷荆枝合，岁暮风霜塞鴈归。",
            "白首重来耆旧尽，余年从此永相依。"
        ],
        "notes": "",
        "id": "2facc0d3d39f9855b4daa64ab0edeeb0"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次韵孚先兄宠示汲古佳章",
        "preface": "",
        "paragraphs": [
            "瓮牖蓬牎守素风，弟兄来往一生中。",
            "祇凭六籍为修绠，岂有双梁架彩虹。",
            "朝市山林非有异，众生心佛本来同。",
            "谁知白首维摩老，万事都将袖被蒙。"
        ],
        "notes": "",
        "id": "6a8d40778987b3d4293fa5be6e8ff4e4"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "今岁遇元夕于五松连日大雪巷陌萧然孚先兄有诗诧灯火之盛因成四韵",
        "preface": "",
        "paragraphs": [
            "里巷萧条户半扃，更无冷月挂山城。",
            "荧荧小市唯渔火，耿耿幽窗但雪声。",
            "海国此时瞻气象，端门何日覩升平。",
            "会须一扫阴霾尽，尽放冰轮彻夜明。"
        ],
        "notes": "",
        "id": "cc57400d3c73f9b00c137b581bd589b7"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "孚先兄以连雨形于咏歌是时适闻韩侯淮北之捷因次韵",
        "preface": "",
        "paragraphs": [
            "颓垣败屋未须悲，淮北于今暗铁衣。",
            "背水汉营朝气锐，青冈敌骑夜声微。",
            "萧条里巷徴符急，浩渺江湖羽檄稀。",
            "不及戎行亲矢石，独将诗礼继庭闱。"
        ],
        "notes": "",
        "id": "bd1568304a21125d438db2a3457de68b"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "伏覩亲征榜又闻韩侯过江北是皆可喜然小臣区区亦有不胜忧者輙次韵成鄙句呈子骏侍郎",
        "preface": "",
        "paragraphs": [
            "亲征一纸诏书颁，顿觉中原气象还。",
            "漫说风沙临瀚海，遥怜草木旧淮山。",
            "百年社稷倾危后，一掷乾坤胜负间。",
            "北望銮舆心共折，小臣无路得追攀。"
        ],
        "notes": "",
        "id": "a2affa02382ffd837daddacb9dc64cc8"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "和孚先兄久雨",
        "preface": "",
        "paragraphs": [
            "未容春色到园林，寂寞莺花困久阴。",
            "积潦坏墙低易补，晓寒侵被破难禁。",
            "门闲賸欲偿诗债，裘敝犹堪当酒金。",
            "昨夜东风扫群翳，放回天地发生心。"
        ],
        "notes": "",
        "id": "42dbbfc8293c980e0ffad5162c85d4ed"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "甲寅仲秋水涨独民先兄元发弟徙居招提日有登览棋酒之胜连日雨复大作水且洊至举室几于湿浸仰二公之旷达叹辎重之为累輙成鄙句以寄并呈志尹宣教表兄洎往来诸友兄一笑",
        "preface": "",
        "paragraphs": [
            "活计从来祗旋营，急难方悟此生轻。",
            "资身但有书盈腹，润屋不将金满籯。",
            "尘榻晓寒资酒力，空堦夜雨杂棋声。",
            "茗瓯时赴汤休约，肯念人间雨与晴。"
        ],
        "notes": "",
        "id": "f742a55d25894b85b773e078e4d1e440"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "喜晴",
        "preface": "",
        "paragraphs": [
            "西风一夜卷层波，并落人声喜气多。",
            "巨浸涨天吞梦泽，空庭积水湛星河。",
            "光摇万瓦疑浮动，翠飐群山巧琢磨。",
            "从此江湖更清旷，肯将轩冕换渔蓑。"
        ],
        "notes": "",
        "id": "c948c956ff7fe4d3078baf5941c62279"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "赋长庆寺白桃花",
        "preface": "",
        "paragraphs": [
            "似与江梅欲抗衡，空庭初见数枝横。",
            "素肌临水琼琚冷，落叶沾苔絮雪轻。",
            "玉体生来清自韵，冰魂别后梦难成。",
            "故应天遣娱春晚，一洗人间紫与頳。"
        ],
        "notes": "",
        "id": "8697e718410df3ac08c09ad0ba6da849"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "三月十一日独寓经阁民先元发商叟见过纵步长廊因至旼师房爱其洁雅携棋瀹茗竟日而归因成鄙句",
        "preface": "",
        "paragraphs": [
            "长廊散步寻僧话，青眼相邀得老旼。",
            "久礼懴堂心独苦，惯迎野客语尤真。",
            "当轩翠竹根根静，对手拈棋局局新。",
            "日暮循隄还旧隐，一杯那复较醨醇。"
        ],
        "notes": "",
        "id": "5a2e9f06ba8c00b3e461897c46b0fcb4"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "晚晴",
        "preface": "",
        "paragraphs": [
            "宿云解駮远峰青，谷鸟惊呼报午晴。",
            "屋冷篱疏茅店迥，路平沙软笋舆轻。",
            "行穷坡岭山方好，卷尽旌旗眼更明。",
            "慷慨未须关世务，胸怀得酒暂能平。"
        ],
        "notes": "",
        "id": "21a501d4194c813a2a21e9692c4bf93e"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "赠池元坚  其一",
        "preface": "",
        "paragraphs": [
            "去国曾闻首扣阍，今聆议论汗浆飜。",
            "忠忱我愧西都向，行谊君贤太学蕃。",
            "壁水门开趋辇路，黄封囊奏乞神幡。",
            "英风义概几成俗，涵养都由圣主恩。"
        ],
        "notes": "",
        "id": "211a0d5ce8fc626f1a3da1eb6dfd2a71"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "赠池元坚  其二",
        "preface": "",
        "paragraphs": [
            "常丞若问老庸斋，屋借湖光一镜开。",
            "执卷多应鹄袍至，载醪无复绣衣来。",
            "渔樵賸喜皆予伍，鸥鹭相忘不我猜。",
            "翰长邻居清健甚，时时赓唱亦奇哉。"
        ],
        "notes": "",
        "id": "041a0c8f69450516db8ac48b88faf83a"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "孤坐有怀",
        "preface": "",
        "paragraphs": [
            "烛底黄花伴独醒，小窗寒月半栊明。",
            "满添宿火留香雾，重理残杯渍落英。",
            "老骥自能寻旧枥，偏师暂喜解长城。",
            "独余惠远秋莲社，怀抱时时得再倾。"
        ],
        "notes": "",
        "id": "0ab6553ece92a3f67fcb66029cde9daf"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "蘧庵道人寄和重九感怀诗五章语皆超胜意兼释老輙次其韵",
        "preface": "",
        "paragraphs": [
            "百岁光阴日半斜，因缘已透更何嗟。",
            "饱参禅窟传心印，一见桃溪悟落花。",
            "了得顿门方自在，修持径路断无差。",
            "世人学道徒勤苦，终日蒸炊只是沙。"
        ],
        "notes": "",
        "id": "85913b9c9cd5c2a9c85e558068cbd569"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次曾敦史会秀野诗韵  其一",
        "preface": "",
        "paragraphs": [
            "握手相逢醉别筵，兴酣真是饮中仙。",
            "一枰聊欲观成败，三盏何劳辨圣贤。",
            "老去不传巫峡梦，夜来频咽玉池泉。",
            "鉴湖自昔多清赏，结约芒鞋上钓船。"
        ],
        "notes": "",
        "id": "77d80320402b979698d8399a1f5f1a2f"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次曾敦史会秀野诗韵  其二",
        "preface": "",
        "paragraphs": [
            "闲地逢君怀抱开，携壶选胜得同来。",
            "青山满眼空排闼，红袖何人为举杯。",
            "四面轩窗供眺望，一时簪履许参陪。",
            "黄昏渺渺溪桥路，灯火微明恨独回。"
        ],
        "notes": "",
        "id": "43d0c364e944b791ad1da2da84404973"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "厉安行结小庵湖山之间破竹激水甚自适杜得之作诗因次其韵",
        "preface": "",
        "paragraphs": [
            "不慕轩裳慕隐沦，直将富贵比浮云。",
            "竹沟引水通银汉，石甃澄澜起縠纹。",
            "湖上三间容我卜，溪边一派与君分。",
            "枕流潄石平生事，黜陟从今了不闻。"
        ],
        "notes": "",
        "id": "ec1a4f76f14f8f61e37ce54bfa7ed457"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "比见客谈东福昌之胜若可避世恨未能一游偶杜某出诸公宿云庵诗轴戏题其后",
        "preface": "",
        "paragraphs": [
            "闻道招提枕半冈，结茅真在白云乡。",
            "岚光滴沥衣裳冷，爽气空蒙枕簟凉。",
            "幻灭不传神女梦，心清时到赞公房。",
            "是身直与云相似，肯与众生出岫忙。"
        ],
        "notes": "",
        "id": "b28619a49098206a9288b24bf5339dff"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "不出示邻士",
        "preface": "",
        "paragraphs": [
            "小窗秋半日晖晖，蠧简陈编渐可窥。",
            "晨起已空摩诘室，晚凉深下董生帷。",
            "参差红影蕉临水，散漫寒香菊遶篱。",
            "从此杖藜休引步，习池花草任离披。"
        ],
        "notes": "",
        "id": "039336bb9fb2abcdb8a2caeb3dbaf118"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "与得之手谈约不胜者赋诗探题得题厉吉老所居得之当作予和之云",
        "preface": "",
        "paragraphs": [
            "闻道全家避乱离，数间茅屋畏人知。",
            "闲寻倦鸟安巢处，静看孤云出岫时。",
            "瓮酿浊醪缘好客，棋翻妙著待赢诗。",
            "从来谷口称真隐，应笑通衢卖卜医。"
        ],
        "notes": "",
        "id": "7065432c588a839dba8a1de94dcb7ca4"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "陈氏园亭",
        "preface": "",
        "paragraphs": [
            "花迳微通竹迳幽，暮年清赏在林丘。",
            "登临未觉三山隔，俯仰常随万壑流。",
            "乐土自应多乐事，闲身居此得闲游。",
            "酒杯棋局平生事，莫把枯肠数搅搜。"
        ],
        "notes": "",
        "id": "bbe6c90d968ae4d6face3aa4b159e7cf"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "游智林寺",
        "preface": "",
        "paragraphs": [
            "扁舟来访小丛林，花木通幽院落深。",
            "旋拂胡床成午梦，闲持贝叶动秋吟。",
            "竹声瑟瑟生虚籁，山意峨峨入素琴。",
            "更喜老纲能会事，手携𬬻铫自相寻。"
        ],
        "notes": "",
        "id": "cc1cbc0acfb4cd4d683d2e857c1fb382"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "独宿报恩寺次韵",
        "preface": "",
        "paragraphs": [
            "竹枝桐叶满秋霜，愁倚栏干望草堂。",
            "过涧歇时芳草渡，遶池游处芰荷香。",
            "应思佳客伤情远，欲诉衷情促拍忙。",
            "好是山亭宴僚友，夜深红烛映天长。"
        ],
        "notes": "",
        "id": "807a73c83afde181891b463e30f0a6fb"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "干誉舍人将赴召前一日录示左丞公昔年见寄佳什輙用韵奉送  其一",
        "preface": "",
        "paragraphs": [
            "不用移文托北山，须公一出济时艰。",
            "飞凫自欲朝天阙，老骥终思入帝闲。",
            "直使奸谀俱落胆，要令凋瘵变驩颜。",
            "中兴事业须耆杰，炯炯何妨两鬓斑。"
        ],
        "notes": "",
        "id": "992d02b94bb2369a21fb78e17948f81e"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "干誉舍人将赴召前一日录示左丞公昔年见寄佳什輙用韵奉送  其二",
        "preface": "",
        "paragraphs": [
            "阴崖结屋全家隐，世路风波任险艰。",
            "白首嗟予三黜惯，青山羡子十年闲。",
            "时危莫忘频攀槛，主圣何妨数犯颜。",
            "贾谊归来定前席，金銮玉简缀清班。"
        ],
        "notes": "",
        "id": "2b85122503ec5191de504b33f3fd940b"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "世彩堂",
        "preface": "",
        "paragraphs": [
            "耕桑不扰罢开边，家国安荣二百年。",
            "三世彩衣疑有种，一门忠孝岂无传。",
            "遭时自致公卿贵，积庆多因父祖贤。",
            "鹤骨松标长照世，不须图画上凌烟。"
        ],
        "notes": "",
        "id": "1985861984928f70bd8e142a2e404023"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "送张子猷给亊帅福唐",
        "preface": "",
        "paragraphs": [
            "五马东来隘里闾，旌旗照海奉安舆。",
            "时危未暇寛徭役，岁歉无劳进羡余。",
            "赤子弄兵先解散，乌衣侮法费驱除。",
            "兵戈满眼瞻王室，邮传时时附諌书。"
        ],
        "notes": "",
        "id": "bdbea90d5ef85c3e71cf303cd9029e13"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "十二月二十五日诗悼傅子骏给事",
        "preface": "",
        "paragraphs": [
            "归寻北海桥边路，恸哭斯人但故庐。",
            "三径空存陶令菊，万籖难见邺侯书。",
            "丹青写照空留影，慷慨论文孰起予。",
            "叹息平生英妙气，只今寂寞契真如。"
        ],
        "notes": "",
        "id": "2b15e7e9d4eafbad3ebfc578ae821f5d"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "悼陆公彦常右司",
        "preface": "",
        "paragraphs": [
            "蕴藉风流绝世稀，妙年词赋迈云机。",
            "汉庭留滞冯唐老，越国雍容贺监归。",
            "方喜锵金翔禁闼，忽惊埋玉掩泉扉。",
            "伤心里巷从游地，独对秋风泪湿衣。"
        ],
        "notes": "",
        "id": "518b41a2da8073837e9aa52aa482d9c0"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "送廖用中侍郎知漳州",
        "preface": "",
        "paragraphs": [
            "羡君忠孝两无亏，出处雍容自造微。",
            "供帐都门疏受去，怀章郡邸买臣归。",
            "君恩已荷全家饱，治绩行看百姓肥。",
            "回首文昌旧游地，相从渐觉故人稀。"
        ],
        "notes": "",
        "id": "40f5bdb1f361b17326a6be7dd8afdd29"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "自天姥入石桥路虽险绝而气象殊胜殆非人境予将遥礼方广诸尊者偶成鄙句",
        "preface": "",
        "paragraphs": [
            "晓入天台访石梁，萦纡岭路遶羊肠。",
            "溪田溢水层层落，岩壑经秋步步凉。",
            "花乳散瓯争供茗，瑞光腾彩竞拈香。",
            "心知未是真消息，方丈蓬壶共渺茫。"
        ],
        "notes": "",
        "id": "0487c138638e32f97274915f9c1597b2"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "亨仲察判赴召以重阳日酌酒梦草堂赋诗送行",
        "preface": "",
        "paragraphs": [
            "梦草池边一笑同，冥冥云迹羡飞鸿。",
            "青山不属红莲客，黄菊羞簪白髪翁。",
            "直使淮南叛谋寝，未妨冀北马群空。",
            "中兴事业须公等，勿惮危言达圣聪。"
        ],
        "notes": "",
        "id": "47d771f99889ea0acb4aee23af7d30ed"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "远蒙宫使密学侍郎宠示和章谨再用韵寄呈",
        "preface": "",
        "paragraphs": [
            "畴昔心亲迹异同，端如社燕与秋鸿。",
            "关河此日归真主，岩壑他年属两翁。",
            "老去熟知交友态，忧来顿悟世缘空。",
            "传闻敌骑谋深入，好为提兵勦勒聪。"
        ],
        "notes": "",
        "id": "6b9cee27888e3fe3e06541c4ee9fec67"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "和戴禹功游水云馆",
        "preface": "",
        "paragraphs": [
            "举目江山有异同，笑谈尊俎恨匆匆。",
            "云烟杳霭长淮隔，花木扶疏曲迳通。",
            "闲伴凫鸥浮野水，未随鹰隼击秋空。",
            "会当雪后寻君去，不学子猷清兴终。"
        ],
        "notes": "",
        "id": "43ba1085c35330bd2acfd491a2fad07d"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "送禹功还锡山",
        "preface": "",
        "paragraphs": [
            "羽书烽火迫防秋，努力聊寛圣主忧。",
            "契阔友生多散落，急难兄弟自相求。",
            "归欤便可追吴隐，相对安能效楚囚。",
            "从此音尘渺江海，相思时上庾公楼。"
        ],
        "notes": "",
        "id": "b0ae6c78443c934edcfe97d138be3ea5"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "九日会南楼坐客十有二人以人世难逢开口笑菊花须插满头归分韵得归字",
        "preface": "",
        "paragraphs": [
            "不用携壶上翠微，南楼风景古云稀。",
            "宁辞坐上吹乌帽，应笑篱边候白衣。",
            "举目佳山伤客意，满园丛菊待人归。",
            "分题未尽宾僚数，更看纹楸小合围。"
        ],
        "notes": "",
        "id": "21f098736cb7771abcbf76a397074e48"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次韵子忱郎中九日南楼宴集",
        "preface": "",
        "paragraphs": [
            "登楼把酒面孱颜，富贵功名了不关。",
            "千古池台悲帝子，一时宾幕陋龙山。",
            "影沈寒水鴈声断，香抱秋花蝶意闲。",
            "八郡往来聊自哂，孤云出岫尚知还。"
        ],
        "notes": "",
        "id": "0b2bea552d449a56915c9c1978a09969"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "达明宫使右丞宠寄新诗輙次韵为谢二首  其一",
        "preface": "",
        "paragraphs": [
            "吏役无因棹酒船，一杯萧寺破茶烟。",
            "文章雅健追前辈，交旧凋零感暮年。",
            "闻道岩廊勤注想，岂容琳馆久回旋。",
            "好风吹寄凌云句，无数珠玑堕我前。"
        ],
        "notes": "",
        "id": "e4915514f28e25a92e5b6ec7e4a7b153"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "达明宫使右丞宠寄新诗輙次韵为谢二首  其二",
        "preface": "",
        "paragraphs": [
            "衰白相逢赣水边，十年存没竟谁贤。",
            "别来旧隐荒三径，醉后高谈惊四筵。",
            "晚节功名君未免，半生忧患我堪怜。",
            "秋风久负莼鲈约，归梦时时到剡川。"
        ],
        "notes": "",
        "id": "53a2bd69e9aba3105a36d52a91352370"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "宫使少卿作喜雨诗予輙续貂然连日烝鬰雨意殊未解霅川地濒太湖畏雨而喜旱亦有足忧者輙再和贺子忱韵并呈少卿公一笑",
        "preface": "",
        "paragraphs": [
            "老钝安能济中兴，知君此意每推诚。",
            "邦人虽喜天心格，农夫预忧禾耳生。",
            "秋后竹阴侵簟冷，梦回蛩响杂堦声。",
            "雨溪自昔传佳咏，云水相依夜自明。"
        ],
        "notes": "",
        "id": "687f636734e64a99b79ce5c9feee9423"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次韵刘仲臯少卿喜雨",
        "preface": "",
        "paragraphs": [
            "汉诏寛慈下玉京，人心天意格精诚。",
            "初欣父老扶携听，忽看风云汹涌生。",
            "千里沾濡随渥泽，万家愁叹变欢声。",
            "南楼夜色晴方好，与子赓歌待月明。"
        ],
        "notes": "",
        "id": "b283250c5338ce6c3f4e6e130877707b"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "富阳道中怀刘希颜兼得道任书寄二公",
        "preface": "",
        "paragraphs": [
            "渺渺平芜雪正晴，旋驱征骑出郊坰。",
            "越山似我头全白，江柳如君眼欲青。",
            "有信梅花传驿使，忘机鸥鸟恋沙汀。",
            "洞霄结约香灯社，便欲相从老翠屏。"
        ],
        "notes": "",
        "id": "41b5b1cce3b70625762c3ca9a6c45b6e"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "余丈中大自虔还鄱阳弭节豫章南浦亭下相从累日议论慨然志节弥励感叹不足成鄙句送行",
        "preface": "",
        "paragraphs": [
            "抗志潜心六籍中，文章直欲拟轲雄。",
            "谁云前辈风流尽，尚有斯人气味同。",
            "南浦送行伤碧草，北窗归卧享清风。",
            "君王寤寐思黄髪，会见蒲轮徴此翁。"
        ],
        "notes": "",
        "id": "5c2511e1132910dbd3aeca4c6b821746"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "予得罪南迁朝廷枢密院凖备差遣张君送伴凡八十日予嘉其勤于其行也作诗送之  其一",
        "preface": "",
        "paragraphs": [
            "日日孤村对落晖，瘴烟深处忍分离。",
            "追攀重见蔡明远，赎罪难逢郭子仪。",
            "南渡可忧鸢共堕，北辕应喜鴈相随。",
            "马蹄惯踏关山路，他日重来更送谁。"
        ],
        "notes": "",
        "id": "5ddbbeef356455db9faedb790e3fccc0"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "予得罪南迁朝廷枢密院凖备差遣张君送伴凡八十日予嘉其勤于其行也作诗送之  其二",
        "preface": "",
        "paragraphs": [
            "瘦筇羸马一貂裘，江浙湖湘得纵游。",
            "万里远劳君伴送，隔年应笑我淹留。",
            "默祈衡岳云开岭，夜入浯溪月满舟。",
            "北阙旧交如问讯，为言白尽老人头。"
        ],
        "notes": "",
        "id": "5ed3c0dcdd587e4ba95d2941859b7f8e"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "分水铺步月",
        "preface": "",
        "paragraphs": [
            "人随乌鹊正南飞，月到中天列宿稀。",
            "远近江峦明霁色，横斜烟雾助清辉。",
            "危亭搔首风传笛，迥野微行露湿衣。",
            "儿女未须频怅望，春来应与鴈同归。"
        ],
        "notes": "",
        "id": "03e5525f9d9c145a2ed4878da775af63"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "余将卜居水东先以诗寄吴令",
        "preface": "",
        "paragraphs": [
            "茅斋背郭面孱颜，已有幽人约往还。",
            "学道远寻岣嵝令，卜居长占荔支湾。",
            "窗间山色红尘远，竹外棋声白昼闲。",
            "静扫风轩同宴坐，柴扉应为夜留关。"
        ],
        "notes": "",
        "id": "c06bebb7a036aefdfd76ba7f219c1158"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "签判黄元功顷摄守蔚平枕江有小亭予假居久之稍加葺治且作诗其上名之曰横江今既还职辄用写呈",
        "preface": "",
        "paragraphs": [
            "西来一水护山城，突兀横江占小亭。",
            "春尽浪花浮竹屋，夜深渔火乱沙汀。",
            "支颐尘榻清无梦，隐几明窗醉有经。",
            "扫洒待君还旧隐，却来相对守黄庭。"
        ],
        "notes": "",
        "id": "24e0eb218e4746ae9f576a6e06b0d53a"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "寄内",
        "preface": "",
        "paragraphs": [
            "学道参禅久不成，惟将曲糵破愁城。",
            "三杯径醉客已去，一枕未回天欲明。",
            "长羡篱边元亮醉，谁怜泽畔屈原醒。",
            "瓮头浊酒须多酿，凖拟归来细细倾。"
        ],
        "notes": "",
        "id": "ff7a012dc561dd928765882d6a8e0d96"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "迁城南新居",
        "preface": "",
        "paragraphs": [
            "背郭通幽面翠微，病躯野性最相宜。",
            "旋栽花竹频开迳，恐碍云山短著篱。",
            "晓日临窗时读易，晚凉隔屋听评棋。",
            "三年瘴岭无归日，聊向深林占一枝。"
        ],
        "notes": "",
        "id": "0ef4329d646941264ae4c75403e3995c"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次前韵",
        "preface": "",
        "paragraphs": [
            "瓮牖茅簷白版扉，地偏犹与病相宜。",
            "雨添山涧苔侵径，竹近阳陂笋过篱。",
            "三爵沉酣陶令酒，一奁成败谢公棋。",
            "车尘不到门前路，渐觉蒿莱长旧枝。"
        ],
        "notes": "",
        "id": "02a8fb3b5831d259ef8d212db1a6fce5"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "申之移竹数十竿植之后圃增贲幽人之居作诗为谢",
        "preface": "",
        "paragraphs": [
            "节概平生慕此君，晚年流落偶相亲。",
            "装添小圃林泉胜，隔尽权门车马尘。",
            "雨浥寒梢香掩冉，月归疏影夜精神。",
            "他年亭下清阴满，谁记当时种莳人。"
        ],
        "notes": "",
        "id": "a916e0c7271bc577021e77b5b1b8dbfe"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "再蒙自然使君宠和竹诗率尔为谢",
        "preface": "",
        "paragraphs": [
            "画手休夸最逼真，东墙月影画难亲。",
            "常陪翠柏凌寒景，几见夭桃委路尘。",
            "鸣凤引雏来应瑞，箨龙得雨便能神。",
            "双泉异日增幽胜，开盏时时中圣人。"
        ],
        "notes": "",
        "id": "ee034060034d7d1639f81fc72bde135c"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "自然使君连赋竹诗辄复次韵",
        "preface": "",
        "paragraphs": [
            "闲客携觞日对君，岁寒相与独心亲。",
            "栽培野外千竿碧，抖擞胸中万斛尘。",
            "月影临窗如见画，风轮长笋不无神。",
            "使君好事频吟赏，萧洒襟怀似晋人。"
        ],
        "notes": "",
        "id": "b465143424f65adc56aecd657664fe69"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "琼台",
        "preface": "",
        "paragraphs": [
            "玉台孤耸出尘寰，碧瓦朱甍缥缈间。",
            "爽气遥通天际月，沧波不隔海中山。",
            "潮平贾客连樯至，日晚耕牛带犊还。",
            "安得此身生羽翼，便乘风驭叩天关。"
        ],
        "notes": "",
        "id": "7636ffde26c9aaebae4c4a28cdd0a425"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "庭植家琼山水北小园颇幽胜予顷寓双泉每食罢招邻士杖策访之园有小亭常与客对奕因名坐隐今岁亭侧辄生双竹庭植二子皆卓然有立岂造物者产此以瑞其家庭乎作长句赠之",
        "preface": "",
        "paragraphs": [
            "桃笙涩勒漫成林，并立林亭一径深。",
            "月下竞看双凤影，风来时听二龙吟。",
            "冰霜不改夷齐操，富贵无忘鲁衞心。",
            "寄语园人频爱护，等闲莫遣斧斤侵。"
        ],
        "notes": "",
        "id": "6568eb2d23dd1c6c56c135443ef6121e"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "用孟博寄孟坚韵",
        "preface": "",
        "paragraphs": [
            "汝到家时解我忧，归来何处遇中秋。",
            "梦游沧海休回首，路入浯滩稳泛舟。",
            "屋里琴书无汝爱，宅边松菊为吾留。",
            "朋游若问南方事，莫说琼州胜越州。"
        ],
        "notes": "",
        "id": "45c363c2d5672a3f0490728003a2711c"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "丙寅元日偶出见桃李已离披海南风土之异不无感叹独追维三伏中荔支之胜又江浙所不及也因并见于诗",
        "preface": "",
        "paragraphs": [
            "逐客新年偶叹嗟，海南风物异中华。",
            "溪边赤足多蛮女，门外青帘尽酒家。",
            "庭院秋深时有燕，园林春半已无花。",
            "堆盘荔子如冰雪，惟此堪将北地夸。"
        ],
        "notes": "",
        "id": "ec6705568cb56d8fcb07e365860fba37"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "久旱得雨奉呈申之权郡学士",
        "preface": "",
        "paragraphs": [
            "不用椎牛渎帝乡，精诚端可格穹苍。",
            "举头忽见千山雨，默祷惟凭一瓣香。",
            "已度南天三伏旱，未妨北牖午风凉。",
            "老蛟欲睡重鞭起，莫遣晴鸠唤夕阳。"
        ],
        "notes": "",
        "id": "130f28f88e260707765d7966bbd31641"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次林庭植喜雨韵",
        "preface": "",
        "paragraphs": [
            "一瓣黎沈彻九幽，随车甘雨散民忧。",
            "风声震海驱云出，雨点翻空卷地流。",
            "午夜村墟无吠犬，夕阳坡陇有耕牛。",
            "欢谣不独闻田父，更向东陵觅故侯。"
        ],
        "notes": "",
        "id": "311f01e498c900a8ea4c3dbdbde38fea"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "题将领占胜亭亭据双泉之上尽见城东南风物之胜落成之初屡来乞诗为赋长句云",
        "preface": "",
        "paragraphs": [
            "结茅坡顶俯平川，占得城东胜概全。",
            "衮衮长江通瀚海，森森乔木带云烟。",
            "月当庭户初圆夜，雾隐楼台欲雨天。",
            "玉帐今闻罢刁斗，却来闲处玩林泉。"
        ],
        "notes": "",
        "id": "e8509e1066c9e265ed534d76d4f057d3"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "阜通阁",
        "preface": "",
        "paragraphs": [
            "危阁峥嵘枕碧流，筹心计虑匪人谋。",
            "千颿不隔云中树，万货来从徼外舟。",
            "富国要先除国蠧，利民须急去民蟊。",
            "使君不日归华近，要路翺翔徧十州。"
        ],
        "notes": "",
        "id": "dbf7864ac61def58ba919b19ef8e1244"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "重阳后二日会严氏野趣亭坐客吴德永裴尧文杜志林林元宪李彦实严君锡魏介然及予八人因成拙诗以纪一时之集云",
        "preface": "",
        "paragraphs": [
            "已过重阳得胜游，海南秋色尚迟留。",
            "旋沽白酒君须醉，未信黄花蝶解愁。",
            "菡萏香浮曲沼静，槟榔叶暗小亭幽。",
            "始知风景中原隔，对泣何须效楚囚。"
        ],
        "notes": "",
        "id": "bd26fa34cb8cbfe46d255363201a1c46"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "唐常建作破山寺诗云竹径通幽处禅房花木深欧阳永叔毎叹赏此句以为不可及温陵康元寿守琼逾年乐其地僻而事简以清静治之于郡圃植竹数百竿中有小亭因榜曰通幽偶成拙句",
        "preface": "",
        "paragraphs": [
            "萧洒襟怀慕子猷，賸栽修竹径通幽。",
            "三间远比渊明宅，百尺徒夸庾亮楼。",
            "风送鸟声春寂寂，日筛帘影梦悠悠。",
            "破山绝景亲曾到，谁遣移来海外州。"
        ],
        "notes": "",
        "id": "be75615ab6ee6ac2f358690090bf1a28"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "八月十六夜江边对月",
        "preface": "",
        "paragraphs": [
            "晚雨冥蒙洗瘴尘，断云遮月尚鳞鳞。",
            "影涵涨浦摇金镜，光动天街碾玉轮。",
            "村市更无沽酒客，小楼时见卷帘人。",
            "不须辛苦琼台上，展席移觞近水滨。"
        ],
        "notes": "",
        "id": "882ba0ffe5a2fea163f1380ab8d36115"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "丁卯二月二十七日与客纵步至判官陈师正所居前有花竹后有港浦爱其幽胜退作此诗师正历官九任今年六十有一母年九十二岁杜门养亲不复仕宦盖琼士之安贫守道者也",
        "preface": "",
        "paragraphs": [
            "幽居非是避危机，涩勒遮藏客到稀。",
            "白髪不传毛义檄，青衫常戏老莱衣。",
            "舟行别浦随潮去，燕认低簷带雨归。",
            "从此欲寻棋酒社，肯论时节叩柴扉。"
        ],
        "notes": "",
        "id": "1bf10161a25d66c9ed49107f574859be"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "寄内",
        "preface": "",
        "paragraphs": [
            "袅袅秋风度泬寥，卧闻微雨打芭蕉。",
            "黄花篱落重阳近，白髪江津客路遥。",
            "家信隔年新恨过，箧衣经暑旧香消。",
            "小槽正想珍珠滴，海舶来时寄一瓢。"
        ],
        "notes": "",
        "id": "968139b5f0cae8afd3f94818b0b46559"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "悼亡子诗",
        "preface": "",
        "paragraphs": [
            "脱屣尘寰委蜕蝉，真形渺渺驾非烟。",
            "丹台路杳无归日，白玉楼成不待年。",
            "宴坐我方依古佛，空行汝去作飞仙。",
            "恩深父子情难割，泪滴千行到九泉。"
        ],
        "notes": "",
        "id": "4a594282ff1194188c21d170080be382"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次韵陈列之感春二首  其一",
        "preface": "",
        "paragraphs": [
            "新年人物自熙熙，彩索青帘到处垂。",
            "日暖桃蹊花落尽，雨深茅屋燕归迟。",
            "登山野屐应频蜡，出郭轻车想载脂。",
            "老境逢春正愁绝，为君援笔强题诗。"
        ],
        "notes": "",
        "id": "23ad643a7626674a41fd5baff4df8713"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次韵陈列之感春二首  其二",
        "preface": "",
        "paragraphs": [
            "堤柳垂垂拂路尘，长条祇解绊归人。",
            "营巢燕子穿帘急，带雨花枝照眼新。",
            "一壑风烟如可擅，满床书帙未全贫。",
            "狂吟痛饮须公等，枯木庵前草自春。"
        ],
        "notes": "",
        "id": "0fd13ecde9e8226f6b178ae48c73889b"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "四月十四日晚陈列之见顾追凉玩月于东桥之上辄成长句以写一时风景之胜",
        "preface": "",
        "paragraphs": [
            "小桥浮动似乘槎，坐看归牛带晚鸦。",
            "风卷断云飞玉马，水摇明月走金蛇。",
            "影翻凤尾槟榔叶，香散龙涎茉莉花。",
            "绝景胜游仍有伴，不妨流落在天涯。"
        ],
        "notes": "",
        "id": "d3031a625d76fada0394caf69015f5d8"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "列之将归温陵以诗告别因次韵送行二首  其一",
        "preface": "",
        "paragraphs": [
            "相逢海上欲忘年，谁似君家父子贤。",
            "气比金茎吞沆瀣，文如岩壑带云烟。",
            "追随里巷吾无伴，独步诗骚子有权。",
            "青紫他年应俯拾，定中何必问诸天。"
        ],
        "notes": "",
        "id": "eb73c66825401115acff27b82e6c6161"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "列之将归温陵以诗告别因次韵送行二首  其二",
        "preface": "",
        "paragraphs": [
            "八年岭海未归人，万里天涯老病身。",
            "久堕黎蛮难择友，频经忧患易沾巾。",
            "我无妙策甘捐叶，子有长才预选抡。",
            "后夜更邀桥上月，为传羲御且停轮。"
        ],
        "notes": "",
        "id": "6eaa88725c3a6253a6b68b5ec43f61da"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "孟坚将北归枕上成送行",
        "preface": "",
        "paragraphs": [
            "还家凖拟作重阳，行止升沈岂在忙。",
            "童稚迎门归亦好，云山作伴住何妨。",
            "经行汝政穷幽赏，宴坐吾今喜夜长。",
            "解柁径须寻旧隐，诛茅先葺竹间堂。"
        ],
        "notes": "",
        "id": "a20e113eb4d7cf927299c9b0e2255009"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "己巳二月已发书殊不尽意偶成长句寄诸子姪并示元发商叟德举资万里一笑",
        "preface": "",
        "paragraphs": [
            "囊空无物寄妻儿，万里惟凭一首诗。",
            "旧日琴书都藞䕢，新年行步渐羸垂。",
            "时开竹户通幽径，旋结茅庵傍小池。",
            "永日无人惟宴坐，不贪杯酒不枰棋。"
        ],
        "notes": "",
        "id": "ab0574adc2c1fe51dfebcfd10a08b8bb"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "己巳重九小集拙诗记海外风景之异呈亨叔",
        "preface": "",
        "paragraphs": [
            "十年重九老天涯，异域空惊节物佳。",
            "杨柳枝头无落叶，芙蓉池面有残花。",
            "篱边菊好延陶令，坐上诗成戏孟嘉。",
            "随分清欢须酩酊，归时风帽任欹斜。"
        ],
        "notes": "",
        "id": "dcfa83e557bf414a94a9ec5737a67cc4"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "秋日题池南壁间",
        "preface": "",
        "paragraphs": [
            "牢落双泉一病翁，十年忧患扫还空。",
            "荷稀竹密宜秋雨，户窄簷低耐飓风。",
            "尽日抄书北窗下，有时闲步小桥东。",
            "谁知万水千山外，亦与乡居兴味同。"
        ],
        "notes": "",
        "id": "05ff302163734c129a1ffb4d75becea8"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "记梦一首",
        "preface": "",
        "paragraphs": [
            "梦魂忽到姜山寺，竹径松门夜不关。",
            "堂上千灯还闪闪，池中一水自潺潺。",
            "十年迥悟空心法，万里归寻葬骨山。",
            "欹枕觉来城角动，床头残月尚弯环。"
        ],
        "notes": "",
        "id": "c2c41aa375e427e2ef9997017da8c407"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "和郡守喜雨之什",
        "preface": "",
        "paragraphs": [
            "一犁甘泽应虔恭，顿觉山川返旧容。",
            "宿霭酿成千嶂雨，迅雷惊起九渊龙。",
            "水生洲渚寛溪女，润浃郊原慰老农。",
            "衰病不知春过去，强持杯酒略相从。"
        ],
        "notes": "",
        "id": "3166f7f71fa764886d0a877aa3c8a407"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "魏子介然甲戌中春不远数百里访予寂寞之滨予方厄穷适此久旱市无鱼肉园乏佳蔬介然处之宴然眷眷不忍舍去予与介然别久介然气貌议论益超然孟夏既望慨然请辞欲归筑室读未见之书科举之文不足学走笔作长句送行且勉使力学志其远且大者仍用喜雨诗韵",
        "preface": "",
        "paragraphs": [
            "爱君凛凛有英风，刮目相看为改容。",
            "榻解久悬延孺子，楼登百尺卧元龙。",
            "货因缕积成良贾，学务深耕鄙惰农。",
            "已约三冬重过我，尽携书史日相从。"
        ],
        "notes": "",
        "id": "b6d3346d192e256e3acb4b63ea5e0974"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "人日偶得酒果因与客饮成鄙句并纪海外风物之异",
        "preface": "",
        "paragraphs": [
            "燕归茅屋草芊绵，节物方惊海外偏。",
            "风扫落花春寂寂，雨添幽涧水涓涓。",
            "腊醅每谢邻邦餽，北果来从贾客船。",
            "胜日漫逢聊一笑，白头那问岁时迁。"
        ],
        "notes": "",
        "id": "cd5689bce9ec20b57318bb23968b0a8e"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "二月三日作真率会游载酒堂呈坐客  其一",
        "preface": "",
        "paragraphs": [
            "郊外初闻黄栗留，仲春风物渐和柔。",
            "杀鸡炊黍成真率，挈榼携棋得胜游。",
            "聊欲劝君终日醉，未须悲我十年流。",
            "朝来已换轻衫窄，酒尽何妨典破裘。"
        ],
        "notes": "",
        "id": "02665a94e94aee2d541dd7294071fc09"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "二月三日作真率会游载酒堂呈坐客  其二",
        "preface": "",
        "paragraphs": [
            "路接蓬瀛日景迟，尘心消尽忘归期。",
            "雨余荒草侵三径，风起微澜皱一池。",
            "晚色远涵残照外，春光欲近禁烟时。",
            "黄鹂不肯簷间语，隔叶相呼过别枝。"
        ],
        "notes": "",
        "id": "1657b47d1db50875e0cf3b4affff0ad6"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "二月九日北园小集烹茗奕棋抵暮坐客及予皆沾醉无志一时之胜者今晨枕上偶成鄙句写呈逢时使君并坐客",
        "preface": "",
        "paragraphs": [
            "胜日邀朋醉北园，森森乔木欲参天。",
            "更无粉色污尊俎，只有琴声敌管弦。",
            "腊酒旋开浮绿蚁，春芽初破瀹新泉。",
            "欲修禊事清明近，曲水流觞拟晋贤。"
        ],
        "notes": "",
        "id": "2d6887e54dba7bc8f2705d5a737529b1"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "七月既望雨后对月招邻人夜饮不至独酌成诗一首以写一时之景",
        "preface": "",
        "paragraphs": [
            "虹敛江空正寂寥，苦无灯火夜萧萧。",
            "暮潮和雨归沧海，华月穿云上碧霄。",
            "沙路微行尘不到，柴门深闭客难招。",
            "一杯黎酒还成醉，羁枕时闻犬度桥。"
        ],
        "notes": "",
        "id": "658970561be28a0e704748883e83ac3b"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "秋夜有怀",
        "preface": "",
        "paragraphs": [
            "金炉未冷旋添香，风静云开月到廊。",
            "何处独吹西塞曲，无人同醉北窗凉。",
            "鳞鸿路隔书难寄，鼓角声迟夜渐长。",
            "明日欲寻真率约，浊醪时许过邻墙。"
        ],
        "notes": "",
        "id": "21e2df2482f3f893982066cce51383a3"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "海南气候与中州异群花皆早发至春时已尽独荷花自三四月开至穷腊与梅菊相接虽花头小而香色可爱顷岁苏端明谪居此郡尝和渊明诗其略云城南有荒池琐细谁复采幽姿小芙蕖香色独未改即此池也今五十余年池益增广临川陈使君复结屋其上名宾燕堂今夏得雨迟七月末花方盛开因成此诗约胜日为采莲之集云",
        "preface": "",
        "paragraphs": [
            "秋来雨足溢方塘，华屋临流四面凉。",
            "风飐圆荷翻翠盖，水涵芳蘂艶红粧。",
            "淡烟难掩天真色，薄日时烘自在香。",
            "诗老未须讥琐细，解陪梅菊到冰霜。"
        ],
        "notes": "",
        "id": "5887e40d7b75a36e0486772d22daa75b"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "昨晚约逢时使君今日食后过宾燕瀹茗观莲今日雨忽作因记东坡游西湖遇雨诗云湖光潋灔晴方好山色空蒙雨亦奇之句作雨中观莲诗戏呈并示同行诸君",
        "preface": "",
        "paragraphs": [
            "城南方沼尽栽莲，得雨花开晚更妍。",
            "自有清芬来袭袂，不须红粉笑当筵。",
            "彤霞晕脸深还浅，碧盖跳珠碎复圆。",
            "更拟中秋陪燕赏，月娥休妬水中仙。"
        ],
        "notes": "",
        "id": "b4eb73637965144e78a0350df9b517c4"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "移具访逢时坚白堂",
        "preface": "",
        "paragraphs": [
            "已许携壶就绮罗，却因风雨断经过。",
            "不辞美酒十分劝，欲听佳人一曲歌。",
            "掌上要观摩勒果，池中难借右军鹅。",
            "使君独醒空回去，被冷灯青客奈何。"
        ],
        "notes": "",
        "id": "c3c96dc3e42071f632456e222339f88a"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "庚午重九予以忧患经此节物亦强举杯复同坐客步至陈氏水阁率尔成韵",
        "preface": "",
        "paragraphs": [
            "累岁严亭会众宾，今年九日未全贫。",
            "樽中有酒须招客，篱外无花免笑人。",
            "竹杖芒鞋行自惯，风轩水阁坐来频。",
            "鬓边强把茱萸插，万里谁嗟老病身。"
        ],
        "notes": "",
        "id": "212fced529fa23065b4263241e987928"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "辛未岁旦用苏子由韵成两诗寄诸子姪  其一",
        "preface": "",
        "paragraphs": [
            "朋游族党死生分，老寿今居第二人。",
            "松竹饱经炎海瘴，柳梅空想越溪春。",
            "身行九折心无转，息住三田气自新。",
            "白昼渐长窗日暖，始知羲驭解停轮。"
        ],
        "notes": "",
        "id": "0941c383984f384bc63d1726106763c8"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "辛未岁旦用苏子由韵成两诗寄诸子姪  其二",
        "preface": "",
        "paragraphs": [
            "频把光阴惜寸分，十年阅尽世中人。",
            "衰容暗换图中象，和气潜回海底春。",
            "香袅金炉沉水暖，茶烹石鼎乳泉新。",
            "丹元息息添真火，肯使空花翳五轮。"
        ],
        "notes": "",
        "id": "28d7c29c76c731d73c7c6986688d88c9"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "吴德永远寄干栗五百颗荷其厚意戏作长句谢之",
        "preface": "",
        "paragraphs": [
            "海山深处住多年，容貌虽衰齿尚坚。",
            "长使玉泉归绛阙，毎留真火暖丹田。",
            "感君特地贻干栗，知我犹能咬石莲。",
            "土物欲寻香翠报，近来行市正增钱。"
        ],
        "notes": "",
        "id": "6dbcb49f8a5509310b4dad41b8db5deb"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "四月望夜郡寮悉赴盛集羊荆华林伯寿伯安相继见过同登涌月阁待月成拙诗并呈常往来诸友",
        "preface": "",
        "paragraphs": [
            "杖藜欲往叹涂穷，赖有林庐寓此翁。",
            "日暮凭栏看涌月，夜凉开牖濯清风。",
            "浮沉直拟群鸥鹭，冷暖安能效燕鸿。",
            "独酌城南二三子，携棋挈榼笑言同。"
        ],
        "notes": "",
        "id": "5f12ef9786c7f5e67d1fc4374817f3a7"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "羊荆华敞小轩面丛竹予以细香名之盖用杜子美风吹细细香之句因赋此诗",
        "preface": "",
        "paragraphs": [
            "负郭林庐带草堂，小亭轩敞对修篁。",
            "祖师但指青青色，诗老能闻细细香。",
            "风过户庭常掩冉，雨余衾枕自清凉。",
            "幽兰茉莉徒芬郁，气味不如君久长。"
        ],
        "notes": "",
        "id": "a48f8a81132f8e4f791bc80c572b2c69"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "昌化虽穷寂今岁偶诸处寄酒东船至得北果又老庖自海康来人日与客饮邂逅成醉座中赋此",
        "preface": "",
        "paragraphs": [
            "去年人日醉陈园，竹外风流洗瘴烟。",
            "花落野桃春寂寂，潮回南浦水涓涓。",
            "腊醅每谢邻邦使，北果常随贾客船。",
            "佳节漫逢聊一笑，老庖能鲙海鲈鲜。"
        ],
        "notes": "",
        "id": "57952aca4a3ebea764f7cdee645fa206"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "悼程伯宇尚书  其一",
        "preface": "",
        "paragraphs": [
            "目断佳城户一扃，名山千古返英灵。",
            "郡祠空复存图像，朝路无由认履声。",
            "大节已书班氏笔，丰碑应勒退之铭。",
            "文章不朽传贤嗣，收拾何劳假六丁。"
        ],
        "notes": "",
        "id": "2f9d57bc8246db0c125c38746de33f33"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "悼程伯宇尚书  其二",
        "preface": "",
        "paragraphs": [
            "壮节滋培雨露深，褎然文采冠儒林。",
            "恩沾二族全纯孝，忠贯三朝秉一心。",
            "墓木未悬吴札剑，断弦谁续伯牙琴。",
            "伤情故箧存遗帖，洒泪行间自不禁。"
        ],
        "notes": "",
        "id": "b746c1f782b2c02cf7e92df29971c66a"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "八月一日诣新学瞻礼庙像退与客徜徉访寻幽胜所至清谈瀹茗晚至陈氏园亭酌乳泉而归一时清集无愧前人主簿赵元弼乃有厄陈之叹形于篇咏因次其韵兼呈诸友",
        "preface": "",
        "paragraphs": [
            "郊居多与泮宫邻，回首清游迹已陈。",
            "曳杖入门瞻庙像，穿林度壑访幽人。",
            "远稽邹鲁衣冠古，近揖江山气象新。",
            "饮水饭蔬真乐趣，始知席上有儒珍。"
        ],
        "notes": "",
        "id": "787d6fb7f2b4aed903c23132dd94fb6a"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "元弼主簿喜饮而吝于开阁又累输棋不偿同僚颇以为言八月朔出郊乃有戹陈之叹因再次其韵",
        "preface": "",
        "paragraphs": [
            "飞盖追随访隐沦，坐中佳客有荀陈。",
            "贪杯且可偷邻瓮，爱竹何须问主人。",
            "雨后已看山色爽，云头渐喜月华新。",
            "烹羊载酒邀同社，冷落杯盘笑集珍。"
        ],
        "notes": "",
        "id": "a15f6bb5b319ab6cd84ee93d6de9fbb1"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "郡学落成之初八月二十二日陪郡守同来仍榜郡学二字遒劲结密观者兴叹是日燕郡僚并学职郡守谓予本起诸生俾预燕集因成鄙句呈逢时坐客",
        "preface": "",
        "paragraphs": [
            "气清天朗属中秋，黉舍初成燕鲁侯。",
            "依旧规模环璧水，斩新牌牓灿银钩。",
            "青衿士子欣荣遇，白髪迂儒预胜游。",
            "尼父道行千载后，坐令南海变东周。"
        ],
        "notes": "",
        "id": "3ede7d9b1b9b85ccf01aba61515f8622"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "海外自去冬不雨至今农圃俱病郡侯率僚友为民祈祷二月十八日祭社致斋是日雨作喜而成诗呈逢时使君",
        "preface": "",
        "paragraphs": [
            "随车甘雨应精祈，乐岁豊年喜有期。",
            "草色青青连粟垅，竹声细细想荷池。",
            "欣逢山路花开日，正值田家酒熟时。",
            "凖拟明朝风日好，野桃应有未开枝。"
        ],
        "notes": "",
        "id": "c8a5e32d12e0dee608191722eec04ada"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "灵真道人久无诗来用协甫韵并前篇寄之且拉尔耳翁同赋",
        "preface": "",
        "paragraphs": [
            "道人何处是生涯，山遶孤村水绕家。",
            "鬓里雪霜全扫白，胸中梨枣旋开花。",
            "已乘绿景功初就，更服黄精善莫加。",
            "若向静中生妄想，还如炎地走冰车。"
        ],
        "notes": "",
        "id": "21421a2fcf821d4620ae952e7ea35527"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "林庭植虽已受代勉为感思之行交印后即浩然归隐徜徉里巷间以棋自娱乐哉未易得也因成拙句赠行",
        "preface": "",
        "paragraphs": [
            "历徧昌江守令权，却回小邑作神仙。",
            "宦游未遂心先淡，归槖虽空意愈坚。",
            "浊酒三杯须满酌，枯棋一局要争先。",
            "闲居自得闲中趣，更活人间七十年。"
        ],
        "notes": "",
        "id": "e2d2a4480cc0457144a557e0e3e3518a"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "吏隐堂",
        "preface": "",
        "paragraphs": [
            "海邦地僻少迎将，心逸身闲白昼长。",
            "賸欲哦诗追沈谢，不求名迹拟龚黄。",
            "旋移松石成云壑，时引笙箫入醉乡。",
            "吏散帘垂公事毕，清风一榻傲羲皇。"
        ],
        "notes": "",
        "id": "b218f0b32998e955bc4f9ab85c057f62"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "拙诗奉送厚之权郡还阙",
        "preface": "",
        "paragraphs": [
            "天衢未拟纵骅骝，南顾聊寛圣主忧。",
            "民颂永传儋耳国，家声夙著虎头州。",
            "簿书脱屣归华贯，翰墨收功入胜流。",
            "去去愿将民疾苦，尽摅胸臆副旁求。"
        ],
        "notes": "",
        "id": "e79287869a85e6e6508efcd5a05cdc42"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "独居自遣一首寄厚之",
        "preface": "",
        "paragraphs": [
            "平生忧道不忧贫，万里风波一叶身。",
            "路滑须凭木上座，天寒那用竹夫人。",
            "闲寻独鹤为仙友，笑指孤云作近邻。",
            "北客不劳频问讯，已拚终老海南滨。"
        ],
        "notes": "",
        "id": "055d2c5b0995e34077018b964ffdab12"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "送秦令元发赴吉阳",
        "preface": "",
        "paragraphs": [
            "百里威风已震惊，朱幡夹道耸先声。",
            "耕桑不扰民归业，香翠无求吏自清。",
            "老去方知五马贵，愁来未觉一杯轻。",
            "世情冷暖难开口，怀抱因君得尽倾。"
        ],
        "notes": "",
        "id": "627f5f0adcba6f5457909f7f2223e242"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "象台",
        "preface": "",
        "paragraphs": [
            "全家卜筑面孱颜，变态烟云坐卧看。",
            "丘壑时应携妓女，阶庭还见产芝兰。",
            "水涵山影千寻碧，路转松阴十里寒。",
            "杖策它年容叩户，尽驱佳处入毫端。"
        ],
        "notes": "",
        "id": "882e312032db6511b65311f9b0f6e1b4"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "和雨后对月",
        "preface": "",
        "paragraphs": [
            "载酒人无顾寂寥，秋来门巷更萧萧。",
            "风驱雨脚收千嶂，云卷月轮升九霄。",
            "松竹此时聊谷隐，巾车指日见弓招。",
            "登临莫作殊乡念，乘兴时寻小石桥。"
        ],
        "notes": "",
        "id": "22727675b7f30daaafe7e265961aab6d"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "海外气候每岁三四月间已如剧暑客有自吉阳至者寓馆问汉亭累日且言吉阳气候昼夜如炊因叹此邦之胜乃知人生无有足时不经热恼岂知平日之清凉乎故古之达者毎以此对治释氏云推落大火坑火坑变成池皮鞋和尚以为即时清凉也苏公亦云岭南瘴毒地有此江月寒乃知天壤间何人不清安予谪居岭海逾十五年见闻习熟不以为异因作此诗以自慰且以警世之贱丈夫一不快即愁叹怨愤或讥谤怒骂如柳刘之徒盖未足以语此也",
        "preface": "",
        "paragraphs": [
            "客自东来说吉阳，始知儋耳本清凉。",
            "潮声卷海千峰雨，月色侵门满地霜。",
            "更欲何方寻佛国，此生真欲老蛮乡。",
            "安心守一师吾祖，尚觉人间日月长。"
        ],
        "notes": "",
        "id": "3d3edf0f74979bc8a9abf0f091fbfcb9"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "予生世几八十年交游士友有昧平生而一见气合者有同乡并舍而终身情乖者因悟笑曰此释氏所谓宿缘也知此则可以忘忧恼泯是非免轮回而脱生死也因作拙句以道其意云",
        "preface": "",
        "paragraphs": [
            "路隔仙凡只一尘，浮生出没转风轮。",
            "宿缘未断形虽换，异世相逢意自亲。",
            "圆泽再来寻旧伴，房公一笑悟前身。",
            "若将爱见迷真性，万劫难超未了因。"
        ],
        "notes": "",
        "id": "bb2eabeefcf54ccf24c15e88aff4c9cb"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "丙子正月二十三日纪事",
        "preface": "",
        "paragraphs": [
            "风卷阴霾日月明，鲸鲵已戮海波平。",
            "奸𪫺借手捐奇货，交友通书免诡名。",
            "旧俗衣冠回左衽，新疆兵革偃长城。",
            "圣君若用当时将，一洗烟尘宇宙清。"
        ],
        "notes": "",
        "id": "f333cc645252997fca43f9f3bff38698"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "离阳寿县百余里遇大风雨溪流涨溢宿修仁境小寺新洁可喜不复有滞留之叹偶成长句老病字画欹斜輙自笑也仲子孟坚同来",
        "preface": "",
        "paragraphs": [
            "逐客多年住海滨，今朝喜作北乡人。",
            "飘风扫地卷烦暑，骤雨翻空洗瘴尘。",
            "境恶乍离宾馆陋，眼明欣覩佛祠新。",
            "松林竹径俱幽胜，留滞何庸叹苦辛。"
        ],
        "notes": "",
        "id": "bdf7475f113b81601de77cef011d4b1f"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "某到郴几两月适当重阳而菊犹未开然江山清远又仙佛所居有足乐者因成鄙句以写离忧",
        "preface": "",
        "paragraphs": [
            "重阳从古多伤感，逐客南来重叹嗟。",
            "镜里但惊添白髪，樽前犹未见黄花。",
            "求仙顿觉三山近，成佛无令一念差。",
            "习气平生都扫尽，更凭橘水洗尘沙。"
        ],
        "notes": "",
        "id": "a6c59819654079892edfd9300bdb0cfe"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "郴士为作暖阁既成是夕雪作喜而成诗",
        "preface": "",
        "paragraphs": [
            "暖阁初成荷北邻，欢然一笑欲烘春。",
            "香烟苒苒萦纡转，鼻息齁齁出入匀。",
            "睡美忽惊天曈昽，夜寒谁怕脚舒伸。",
            "老兵来报雪床厚，凖拟明朝共饮醇。"
        ],
        "notes": "",
        "id": "b112ff1bf334c7a1857f9601639c1530"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "悼程伯宇尚书",
        "preface": "",
        "paragraphs": [
            "人物江东第一流，天衢阔步纵骅骝。",
            "弹冠事主俱青绂，握手论交到白头。",
            "照世词华窥贾马，致君事业拟伊周。",
            "平生自谓孔北海，晚节欲为陈太丘。",
            "危行危言逢有道，一生一死见交游。",
            "自怜罪大无归日，哭送松门叹莫由。"
        ],
        "notes": "",
        "id": "13814177507e5c231073c8ab9114127c"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次韵奉酬当时参议见赠游钟山五诗  其一",
        "preface": "",
        "paragraphs": [
            "二水苍茫外，千峰杳霭间。",
            "伤心金碧地，举目异河山。"
        ],
        "notes": "",
        "id": "fe7388913af564ae6909df2701122654"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次韵奉酬当时参议见赠游钟山五诗  其二",
        "preface": "",
        "paragraphs": [
            "英谋参上幕，爽气盖群雄。",
            "愤世仍忧国，都忘酒醆中。"
        ],
        "notes": "",
        "id": "9aa6470e8d8f90d11e777bc7fd3102d3"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次韵奉酬当时参议见赠游钟山五诗  其三",
        "preface": "",
        "paragraphs": [
            "六国衣冠盛，中原气象存。",
            "腰间佩金印，莫忘杀王敦。"
        ],
        "notes": "",
        "id": "cab31d0a44404b134dd24e93d7c8379f"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次韵奉酬当时参议见赠游钟山五诗  其四",
        "preface": "",
        "paragraphs": [
            "雅志希三釡，平生擅一丘。",
            "归寻赤松约，何必更封留。"
        ],
        "notes": "",
        "id": "04ccadacb64350fb023d03e91ad7300e"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次韵奉酬当时参议见赠游钟山五诗  其五",
        "preface": "",
        "paragraphs": [
            "塞北烟尘息，江南胜气多。",
            "君王总戎旅，来继大风歌。"
        ],
        "notes": "",
        "id": "5808f0c840f0a9ae24e4f674bc1d1702"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "跋六无诗卷后",
        "preface": "",
        "paragraphs": [
            "六无信笔成，无令浪流传。",
            "它时达官知，人人愿南迁。"
        ],
        "notes": "",
        "id": "21921234833ecccf57b3986d7df05449"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "修仁道中微雨峭寒荒山古道间桃花盛开因偶成小诗",
        "preface": "",
        "paragraphs": [
            "古道逢元夕，荒山惨暮烟。",
            "桃花虽作意，未是艳阳天。"
        ],
        "notes": "",
        "id": "e4d01a2997894b58a3f0afa3c063aacc"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "丁丑岁冬夜发家书二首  其一",
        "preface": "",
        "paragraphs": [
            "一别关山隔，相逢未有期。",
            "书来知勿药，欢喜偶成诗。"
        ],
        "notes": "",
        "id": "71035bcc42d8d6b1aca501c15d09d128"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "丁丑岁冬夜发家书二首  其二",
        "preface": "",
        "paragraphs": [
            "越国今安在，湖边想旧居。",
            "衡阳空有鴈，不寄一行书。"
        ],
        "notes": "",
        "id": "edcd06972eb243804537218c0b990e19"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "三月六日闻五马同郡僚出郊劝农  其一",
        "preface": "",
        "paragraphs": [
            "遥闻鼓吹出城𬮱，露冕褰帷意在民。",
            "父老莫疑频驻马，使君那顾采桑人。"
        ],
        "notes": "",
        "id": "541f6231b4510bf8ac13e1b115559f79"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "三月六日闻五马同郡僚出郊劝农  其二",
        "preface": "",
        "paragraphs": [
            "旋移瑶席盍朋簪，日暮行庖簇柳阴。",
            "力劝耕农颁汉诏，应知圣主爱民心。"
        ],
        "notes": "",
        "id": "cff8e83a76085bc7b2088953cf8db945"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "病中作",
        "preface": "",
        "paragraphs": [
            "一枕昏昏若醉乡，云收雾散月临窗。",
            "幽人睡足自惊觉，云在青天月在床。"
        ],
        "notes": "",
        "id": "f7e588b841b9823c16a91642a046bcf1"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "池外红蕉",
        "preface": "",
        "paragraphs": [
            "雨后芭蕉粲晓霞，近如相妬远如夸。",
            "临池似把菱花照，隔叶深将翠幔遮。"
        ],
        "notes": "",
        "id": "2f3902c3a4d04abb7285b36829d654ba"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "立夏日纳凉",
        "preface": "",
        "paragraphs": [
            "茅庵西畔小池东，乌鹊藏身柳影中。",
            "沙岸山坡无野店，不知此处有清风。"
        ],
        "notes": "",
        "id": "2968956a8bd549a87293838338c394d2"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "五月八日雨大作闻守倅游湖以前日白莲见寄戏成小诗谢之",
        "preface": "",
        "paragraphs": [
            "守倅风流好事同，笙歌都在雨声中。",
            "似知坐上多狂客，不许佳人酒面红。"
        ],
        "notes": "",
        "id": "fc4ecfd53ca8d1252b20151a49b25fdd"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "老钦阇黎以政和七年九月十七日夜圆寂趺坐如生道俗叹仰邑丞向仁叔作偈赞悼因次其韵  其一",
        "preface": "",
        "paragraphs": [
            "炼得金刚一性坚，形如枯木尚凝然。",
            "莫疑台岭慈灯息，薪尽何妨火自传。"
        ],
        "notes": "",
        "id": "634df7a08d1b36ad178d41fb299b9afb"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "老钦阇黎以政和七年九月十七日夜圆寂趺坐如生道俗叹仰邑丞向仁叔作偈赞悼因次其韵  其二",
        "preface": "",
        "paragraphs": [
            "老人端悟上乘禅，夜壑藏舟已脱然。",
            "认得本来无一物，不将三观浪流传。"
        ],
        "notes": "",
        "id": "7174bf0c88b219439589f123f0f171cc"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "寄天童觉",
        "preface": "",
        "paragraphs": [
            "老竹牖茅簷屋数，间不贪杯酒不游。",
            "山征租纳罢秋田，熟未必天童似我。"
        ],
        "notes": "",
        "id": "89af34e5df7c191b43232cd8423c15fd"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "闲赠赵与槟",
        "preface": "",
        "paragraphs": [
            "岁岁天寒白鹤来，箧中旧藁为君开。",
            "濓伊一脉微如线，力践精思渐可回。"
        ],
        "notes": "",
        "id": "32da99e7440d846ee1fc93ca89bb8ffe"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "竹几",
        "preface": "",
        "paragraphs": [
            "虚滑轻凉任自然，水边林下最相便。",
            "他年若遇青城叟，成坏方知尽属天。"
        ],
        "notes": "",
        "id": "d8a286f77d8e4e5affdba0287b8901ec"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "洞下宗风冷秋初地而近时了觉二老化行淮甸今复盛于闽浙学徒常千余人予固疑之昨天童访予于五松山交臂立谈之顷疑情顿释因成偈四句奉呈大众一笑可也",
        "preface": "",
        "paragraphs": [
            "一条枯木如青盖，古庙香炉散紫烟。",
            "百鸟却衔花作供，恁时方会祖师禅。"
        ],
        "notes": "",
        "id": "1b417a19e062a02a7ffe7d523478cfd8"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "双雁道中",
        "preface": "",
        "paragraphs": [
            "晚潮落尽水涓涓，柳老秧齐过禁烟。",
            "十里人家鸡犬静，竹扉斜掩护蠺眠。"
        ],
        "notes": "",
        "id": "08b21a75edc3c7c2d3ea5f435567e0f3"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "送春二首  其一",
        "preface": "",
        "paragraphs": [
            "层楼极目送春回，愁里匆匆把一杯。",
            "更有明年寻旧约，先驱还到北枝梅。"
        ],
        "notes": "",
        "id": "1256e1854771d68827cfc4fd912000fc"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "送春二首  其二",
        "preface": "",
        "paragraphs": [
            "群花落尽柳绵飞，陌上游人去渐稀。",
            "今日江津送春去，明年还向柳梢归。"
        ],
        "notes": "",
        "id": "dedfd8819c7b790d17bc8d5dd77f682a"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "友人惠鹅仆方戒杀赠二小诗还之  其一",
        "preface": "",
        "paragraphs": [
            "晓随芦鴈聚寒汀，只有崇师画得成。",
            "欲付庖人应未忍，怜渠岂是不能鸣。"
        ],
        "notes": "",
        "id": "5dadb2041ca3b4c71636862f24e5b80b"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "友人惠鹅仆方戒杀赠二小诗还之  其二",
        "preface": "",
        "paragraphs": [
            "右军池上动成群，何事羁栖傍主人。",
            "放汝江湖须远去，莫随鸡鹜恼比邻。"
        ],
        "notes": "",
        "id": "2d22c4ac5780111f7e1d27e0d9fb0968"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "留春",
        "preface": "",
        "paragraphs": [
            "红蕉开尽槿花飞，载酒登临到落晖。",
            "秉烛更期寻胜侣，不教容易放春归。"
        ],
        "notes": "",
        "id": "ec81b347e7a5f3d7a3f15fb655f5256c"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "白莲",
        "preface": "",
        "paragraphs": [
            "白色莲花也自奇，亭亭水面半开时。",
            "恰如西子新粧了，未把胭脂污玉肌。"
        ],
        "notes": "",
        "id": "920ece90293f387cee6ae9597e6330a7"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "跋胡机宜画卷",
        "preface": "",
        "paragraphs": [
            "吴山越峤对横斜，清梦时时到外沙。",
            "行过小桥墟落静，定知深处是吾家。"
        ],
        "notes": "",
        "id": "df37c7c2224a57015df1af6437acf59f"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "戏成寄介然先辈",
        "preface": "",
        "paragraphs": [
            "鸣鸠隔屋报新晴，小阁幽窗分外明。",
            "怪底女僮来涤砚，无人知是和诗成。"
        ],
        "notes": "",
        "id": "d388301f7f23c177b988a1827729c051"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "政和戊戌孟夏补试文武遣兴一首",
        "preface": "",
        "paragraphs": [
            "一帘疏雨锁牢愁，小阁幽轩得暂留。",
            "漫说金瓯能破睡，不如玉局解消忧。"
        ],
        "notes": "",
        "id": "a6a70901407fa72505c51c58605c62ee"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "新桥",
        "preface": "",
        "paragraphs": [
            "贾客船回泊暮潮，夜凉乘月卧吹箫。",
            "两堤更拟栽垂柳，掩映荆溪罨画桥。"
        ],
        "notes": "",
        "id": "5a7a71425baba087161404426d23b041"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "浯溪",
        "preface": "",
        "paragraphs": [
            "结屋浯溪最上头，冰轮灔灔水悠悠。",
            "夜深燕坐观心境，月到中天江自流。"
        ],
        "notes": "",
        "id": "0f981342988930d941f29308b9191099"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "自象登舟入武仙县境有山耸拔四十丈奇秀异常有道人于此升仙因以得名",
        "preface": "",
        "paragraphs": [
            "青山万叠俯涟漪，时有幽花挂石衣。",
            "百里清溪休荡桨，要看倒影入窗扉。"
        ],
        "notes": "",
        "id": "224bd55043ebe9ed6702d108ac19e055"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "阳朔道中两绝  其一",
        "preface": "",
        "paragraphs": [
            "北客多夸阳朔山，今朝了了见层峦。",
            "定知万壑干岩胜，不似山阴道上看。"
        ],
        "notes": "",
        "id": "fcb4bb3746807e3af437271561e8dee5"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "阳朔道中两绝  其二",
        "preface": "",
        "paragraphs": [
            "万里南行岂偶然，黄粱一枕梦邯郸。",
            "初无惠政苏疲俗，父老休迎旧长官。"
        ],
        "notes": "",
        "id": "10764131fc238c7f9cb53cb25ed2a063"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "览义叟秋香二首词情凄惋使人感叹义叟新有闺房之戚因戏续其韵且知予感念故人不忘之意  其一",
        "preface": "",
        "paragraphs": [
            "小诗清绝与招魂，香雾依然湿鬓云。",
            "一夜狂风都扫尽，鼻端无复嗅余芬。"
        ],
        "notes": "",
        "id": "25ba7fe610ae933deefafd52c84e199a"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "览义叟秋香二首词情凄惋使人感叹义叟新有闺房之戚因戏续其韵且知予感念故人不忘之意  其二",
        "preface": "",
        "paragraphs": [
            "冷艶孤芳孰与俦，此花飘尽更非秋。",
            "岭头赖有寒梅在，接续幽香入品流。"
        ],
        "notes": "",
        "id": "ba8fe25ed3cddfaa0e7d341d004bfd89"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次韵补之药名十绝  其一",
        "preface": "",
        "paragraphs": [
            "一樽聊对菊花前，独上危楼晚景天。",
            "风外笛声闻续断，海桐摇落夜敲砖。"
        ],
        "notes": "",
        "id": "97b0900dac30edaa904e43178a6a141d"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次韵补之药名十绝  其二",
        "preface": "",
        "paragraphs": [
            "婆娑终日步莲塘，云点空青月到廊。",
            "病渴长卿初赋就，伏神东壁漏声长。"
        ],
        "notes": "",
        "id": "33547fb235f4b8d06dfd1a2d6612f96a"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次韵补之药名十绝  其三",
        "preface": "",
        "paragraphs": [
            "平昔雌黄悯圣丘，预知钩吻卒难收。",
            "狼牙狗舌须防已，拟向前湖觅败舟。"
        ],
        "notes": "",
        "id": "393b52ef1940ae7710c90b5bfac70c12"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次韵补之药名十绝  其四",
        "preface": "",
        "paragraphs": [
            "百部披寻手不停，肠留藁本味精英。",
            "林泉甘遂高良性，石斛何如五斗轻。"
        ],
        "notes": "",
        "id": "83d7893db691d9a9500789497a3320d7"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次韵补之药名十绝  其五",
        "preface": "",
        "paragraphs": [
            "堦前一叶巧随风，夜半金茎沆瀣浓。",
            "白兔西飞如赤箭，乌头旋复向龙钟。"
        ],
        "notes": "",
        "id": "5a3822097f9fac2c8046df209ab4ffbe"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次韵补之药名十绝  其六",
        "preface": "",
        "paragraphs": [
            "面壁潜心学大空，此身无患任飘蓬。",
            "草堂自得醍醐味，更访稽山支遁翁。"
        ],
        "notes": "",
        "id": "fe900c1015341a7ebf20d8fa16ef3b13"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次韵补之药名十绝  其七",
        "preface": "",
        "paragraphs": [
            "山城衢陌厌尘泥，独扫云房价不低。",
            "早晚天门自开阖，不须鸡舌决明啼。"
        ],
        "notes": "",
        "id": "e05b107dd6dc73d28b200d083787bf75"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次韵补之药名十绝  其八",
        "preface": "",
        "paragraphs": [
            "才过天社又中秋，江子何时写我忧。",
            "风扫半天河海浄，玄霜着物蜕蝉休。"
        ],
        "notes": "",
        "id": "d1d7a5cbf114947164b90b4f790e849f"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次韵补之药名十绝  其九",
        "preface": "",
        "paragraphs": [
            "草堂谁缉败蒲编，笑傲松萝不记年。",
            "应喜秋来甘泽泻，牵牛时复自蹊田。"
        ],
        "notes": "",
        "id": "8d867d18336b7bde44dcd1e1074cd544"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次韵补之药名十绝  其一○",
        "preface": "",
        "paragraphs": [
            "却上南亭望北亭，云生秋石逼帘旌。",
            "露欺绿玉青蒲色，风掷琅玕败叶声。"
        ],
        "notes": "",
        "id": "c82940f8829c9c864b3b7ba940eb4e68"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次韵补之惜花诗",
        "preface": "",
        "paragraphs": [
            "年来直欲挽韶华，柳径桃蹊便是家。",
            "彩锦幕天防横雨，红纱照夜看飞花。"
        ],
        "notes": "",
        "id": "3926e141857027df0b8fff9dcf1ee087"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "咏史",
        "preface": "",
        "paragraphs": [
            "入关不守旧山河，汉用张良作网罗。",
            "垓下不知兵已合，夜深方讶楚人多。"
        ],
        "notes": "",
        "id": "827e74c88bd2ee2006a65c0697732bf9"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "纪异",
        "preface": "",
        "paragraphs": [
            "掣电驱雷起蛰龙，一畨桃李鬬纤秾。",
            "晚来忽见千山白，戏蚓鸣蛙失旧踪。"
        ],
        "notes": "",
        "id": "80dd1be9e3a53e4101f623d1f2ee613f"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "赠林桂高二首  其一",
        "preface": "",
        "paragraphs": [
            "子向柯山得所从，天寒滨海致诗筒。",
            "卷中更赌忠斋笔，力障狂澜有二公。"
        ],
        "notes": "",
        "id": "3445b83188b86c442b4762b98572c02a"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "赠林桂高二首  其二",
        "preface": "",
        "paragraphs": [
            "知入庐山翠几重，归除怀玉不匆匆。",
            "绝怜楳埜双雏鳯，长记闽中一秃翁。"
        ],
        "notes": "",
        "id": "964552f496d53ad72c999f5e90543a56"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "退朝见越山二首  其一",
        "preface": "",
        "paragraphs": [
            "晓来朝退紫宸班，马上悠然见越山。",
            "便欲挂冠寻旧隐，卧看远岫列窗闲。"
        ],
        "notes": "",
        "id": "525670035065779cdfba34a03f48cd5b"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "退朝见越山二首  其二",
        "preface": "",
        "paragraphs": [
            "接武鸳鸾缀近班，愧无谋略济时艰。",
            "打包结伴寻芳去，相对僧窗一味闲。"
        ],
        "notes": "",
        "id": "a967ccce4f57183e25110b067177c13c"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "题百官步",
        "preface": "",
        "paragraphs": [
            "晓雨微茫水接天，隔江茅店有炊烟。",
            "杖藜独上沙头路，犹记当时赶渡船。"
        ],
        "notes": "",
        "id": "8f9dd75ca536906ac7dccd953ab61907"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "失题二首  其一",
        "preface": "",
        "paragraphs": [
            "别乘风流迈昔贤，澄江堂下賸栽莲。",
            "秋来更有江湖思，睡鸭残芦带暝烟。"
        ],
        "notes": "",
        "id": "2bb47b17c969c8f55ee88deadf879927"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "失题二首  其二",
        "preface": "",
        "paragraphs": [
            "贺监门前水一湾，藕花十里对梅山。",
            "归心不待秋风急，恐负轻鸥作伴闲。"
        ],
        "notes": "",
        "id": "de6933662ae05dd2510fc5675d195ffd"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "绍兴二年三月还自淮西重至宣城与德渊寺丞诸友散步后圃登双溪楼二首  其一",
        "preface": "",
        "paragraphs": [
            "翛然危观出风尘，千里溪山照映人。",
            "飞盖追随宾客旧，满园桃李不胜春。"
        ],
        "notes": "",
        "id": "b75e291add61068578d8d33e3ae9f8cb"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "绍兴二年三月还自淮西重至宣城与德渊寺丞诸友散步后圃登双溪楼二首  其二",
        "preface": "",
        "paragraphs": [
            "夙衔王命出行朝，军士无哗罢击刁。",
            "一笑聊空狐鼠穴，却驱貔虎取天骄。"
        ],
        "notes": "",
        "id": "16907c4fc183bd6569b683e9acd04d66"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "赴金陵舟过霅川偶作  其一",
        "preface": "",
        "paragraphs": [
            "孤村远浦接微茫，处处经行看插秧。",
            "却忆年时住家处，藕花无数遶林塘。"
        ],
        "notes": "",
        "id": "8d4f44ae3c0c9db8230235e67ceb6be9"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "赴金陵舟过霅川偶作  其二",
        "preface": "",
        "paragraphs": [
            "渔舟荡漾逐鸥轻，呕轧缫车杂橹声。",
            "却入江淮兵革地，梦魂何似此间清。"
        ],
        "notes": "",
        "id": "d5299ba3eee3526894e40f5e6586c00a"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "宿伯氏南轩",
        "preface": "",
        "paragraphs": [
            "江山秀色照窗扉，暖阁清簷许暂依。",
            "白首往来寒食路，扁舟长趁落潮归。"
        ],
        "notes": "",
        "id": "cb5a0ba2927adbdfbd2234acbb75e6ba"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "孚先兄示诗颇怀愤悱且有杜门不出之誓连日病目不能答今小愈因成三绝句奉寄以广其意  其一",
        "preface": "",
        "paragraphs": [
            "荆玉灵珠祗自珍，闭门觅句未全贫。",
            "先生不出人难测，应有清风动四邻。"
        ],
        "notes": "",
        "id": "5067cad198d52ab25c8ecdd78009750a"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "孚先兄示诗颇怀愤悱且有杜门不出之誓连日病目不能答今小愈因成三绝句奉寄以广其意  其二",
        "preface": "",
        "paragraphs": [
            "发愤潜心正下帷，一经传授宁馨児。",
            "三间茅屋真堪隐，十亩荒园未暇窥。"
        ],
        "notes": "",
        "id": "fb0a537df800fc379a9772e786db31f1"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "孚先兄示诗颇怀愤悱且有杜门不出之誓连日病目不能答今小愈因成三绝句奉寄以广其意  其三",
        "preface": "",
        "paragraphs": [
            "云出无心鸟倦归，季鹰当日最知机。",
            "心空一任他人谤，道在何妨举世非。"
        ],
        "notes": "",
        "id": "cc8cb6ffd139f6c53a2958d6ddfd150e"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "即事",
        "preface": "",
        "paragraphs": [
            "野性闲心不可鞿，归来况复故人稀。",
            "三杯自可频招隐，一局何妨小合围。"
        ],
        "notes": "",
        "id": "c0420c488f1f4252f159268a8642a4b2"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "元日",
        "preface": "",
        "paragraphs": [
            "迳脱东风入律新，翠华移跸罢东巡。",
            "中原父老应遮道，要看君王玉座春。"
        ],
        "notes": "",
        "id": "a83b3330736c9891ab2813679bf2364c"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "元发弟携家避水扵迎山阁且赋二小诗寄诸子勉次其韵  其一",
        "preface": "",
        "paragraphs": [
            "襁负苍皇冒雨来，烹茶煎石暂相偎。",
            "南山况值秋天爽，卯酒时时自一杯。"
        ],
        "notes": "",
        "id": "64596c96c22bfa637caf7c3fdc0b1d30"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "元发弟携家避水扵迎山阁且赋二小诗寄诸子勉次其韵  其二",
        "preface": "",
        "paragraphs": [
            "忽惊落日转东隅，人意欣欣似跃鱼。",
            "泛宅同来真不恶，几家回首叹楼居。"
        ],
        "notes": "",
        "id": "06c7700e424728cb33aeb92d89cea428"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "枕上",
        "preface": "",
        "paragraphs": [
            "晓日烘窗度隙尘，朝来光景属闲人。",
            "有时被暖贪浓睡，客到门前且莫嗔。"
        ],
        "notes": "",
        "id": "cc39779909544f7a0606664317f87c00"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "水际看云",
        "preface": "",
        "paragraphs": [
            "曾陪鸳鹭缀清班，拂袖归来水石间。",
            "策杖岸巾聊徙倚，孤云何似此身闲。"
        ],
        "notes": "",
        "id": "a01ac7f5a50410b6bac4b8f6367a604a"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "过上方一绝",
        "preface": "",
        "paragraphs": [
            "芒鞋筇杖强跻攀，示病维摩昼掩关。",
            "棋罢不知风破雨，却携炉铫过前山。"
        ],
        "notes": "",
        "id": "78ba108f0d602f0195572619ecdb0050"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "再题百官步",
        "preface": "",
        "paragraphs": [
            "茅舍荆扉尚宛然，重来白首记当年。",
            "几回倚杖沙头路，独立苍茫唤渡船。"
        ],
        "notes": "",
        "id": "e49dd851f7cb8944318b48b27a1b2bee"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "鸡",
        "preface": "",
        "paragraphs": [
            "缨冠饱谷更知时，振羽阶除自在啼。",
            "惊断幽窗五更梦，北风穿户月沉西。"
        ],
        "notes": "",
        "id": "b27885ee9c0fab4ff56c8aea0bf9b161"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "夜宿东城有怀二首  其一",
        "preface": "",
        "paragraphs": [
            "风送孤帆掠岸飞，篮舆十里漫追随。",
            "夜深小市无灯火，雪月佳哉祇自知。"
        ],
        "notes": "",
        "id": "43cfad15fc978fed44ea6ec5ac362e62"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "夜宿东城有怀二首  其二",
        "preface": "",
        "paragraphs": [
            "半生香火庇琳宫，自怪年来出处同。",
            "忧患祗今尝已徧，颓然相对两衰翁。"
        ],
        "notes": "",
        "id": "cfd3506324d2d2bf958cfb7e0313ebf3"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次韵得之惠笋",
        "preface": "",
        "paragraphs": [
            "南山老竹引鞭长，采掇新萌绿玉香。",
            "已觉年来忘肉味，小铛深煎与君尝。"
        ],
        "notes": "",
        "id": "6df9e3bd5500042f734ae1e6438c3d34"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "雨中承厉吉老送芍药色微黄者尤奇戏成二小诗为谢  其一",
        "preface": "",
        "paragraphs": [
            "残红賸紫辗车尘，雨浥丰肌浴太真。",
            "老眼年来超色界，定应辜负一枝春。"
        ],
        "notes": "",
        "id": "6a5357e9dc149076e57f8f6ddca1e81e"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "雨中承厉吉老送芍药色微黄者尤奇戏成二小诗为谢  其二",
        "preface": "",
        "paragraphs": [
            "胜韵幽香敢自珍，静中风味见天真。",
            "乱红千点飘零尽，留得奇葩殿晚春。"
        ],
        "notes": "",
        "id": "18ab58d408200b84badfc35a48510e82"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "游石桥三绝  其一",
        "preface": "",
        "paragraphs": [
            "要观台岭百千灯，云水飘然愧衲僧。",
            "且寄此身江海上，不辞千里旋敲冰。"
        ],
        "notes": "",
        "id": "0ba94f6178b12ca7417838e258524e53"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "游石桥三绝  其二",
        "preface": "",
        "paragraphs": [
            "此身游走半尘寰，赢得颜衰两鬓斑。",
            "要是胸中未豪壮，重来海际看涛山。"
        ],
        "notes": "",
        "id": "1a49fb8f3a1eff0b199dd6758b4d2b22"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "游石桥三绝  其三",
        "preface": "",
        "paragraphs": [
            "海上群鸥了不惊，山中草木漫知名。",
            "祗应门外苍顽石，犹记幽人曳杖声。"
        ],
        "notes": "",
        "id": "edc60b8283245b636b914dc2cf7e562c"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "游大龙湫观瀑亭遇小雨成咏",
        "preface": "",
        "paragraphs": [
            "十里苍崖转碧空，出山云雨细蒙蒙。",
            "只因便是龙湫瀑，溅沫飞流逐晚风。"
        ],
        "notes": "",
        "id": "bd0fe94b8366a803c12dca15829444ee"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "过小江渡行村落间爱其风土偶成",
        "preface": "",
        "paragraphs": [
            "未到清溪水半浑，山围莲荡鹭成群。",
            "槿篱竹坞疑无路，鸡犬时时隔岸闻。"
        ],
        "notes": "",
        "id": "7ab2ca5abe7e11dce329b55e3fca36ff"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "入雁荡山",
        "preface": "",
        "paragraphs": [
            "梦想清游觉又非，十年云水与心违。",
            "名山今属分符客，不羡凌空振锡飞。"
        ],
        "notes": "",
        "id": "1c424f13a839d5685eccc57b3cc14d1d"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "丁巳十二月二十六日过吾村早饭宿后溪三首  其一",
        "preface": "",
        "paragraphs": [
            "梅蘂凌寒雪未消，青帘红斾巧相招。",
            "十年不踏江山路，过尽吾村独木桥。"
        ],
        "notes": "",
        "id": "dd3c0b8eef4502bc8eaef4f9ef41b7ad"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "丁巳十二月二十六日过吾村早饭宿后溪三首  其二",
        "preface": "",
        "paragraphs": [
            "出处平生岂有心，心忧时事力难任。",
            "饱看鴈荡佳山水，却入江西剑戟林。"
        ],
        "notes": "",
        "id": "609360abce426fa3a711af08a4a1f77f"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "丁巳十二月二十六日过吾村早饭宿后溪三首  其三",
        "preface": "",
        "paragraphs": [
            "过尽关山到水村，衾裯犹讶四时温。",
            "朔风凛凛催飞雪，似与幽人洗瘴痕。"
        ],
        "notes": "",
        "id": "2595d3e5137904252765c3560bccfdae"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "过亡妹坟有感",
        "preface": "",
        "paragraphs": [
            "死生契阔不堪论，鸿鴈惊飞只断魂。",
            "白首重来作寒食，数行老泪洒松根。"
        ],
        "notes": "",
        "id": "42d61076d21ecdd0f3ccc69d40b6f996"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "离天姥五里入石桥路",
        "preface": "",
        "paragraphs": [
            "江湖方喜脱风波，岭路还惊上下坡。",
            "赖自随身有竿木，南来未怕石头多。"
        ],
        "notes": "",
        "id": "9607fd148351f47c11619f9a47c56516"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "过丰城",
        "preface": "",
        "paragraphs": [
            "匣藏千古秘潜虬，夜吐光芒犯斗牛。",
            "欲把精钢付陶冶，散为和气满田畴。"
        ],
        "notes": "",
        "id": "72e8f31499642dc74b6a2299563ea2ab"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "予与天台才上座相别逾二十年惠然抱琴见访老懒日困朱墨度不能款戏赠小诗",
        "preface": "",
        "paragraphs": [
            "当时指法杳难寻，二十年来枉用心。",
            "却抱孤桐林下去，青山流水自知音。"
        ],
        "notes": "",
        "id": "eb1165ad8a97a3b80b63b5ce10123736"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "予去开化三十年戊午仲冬自江西召还道由江山境感叹成小诗",
        "preface": "",
        "paragraphs": [
            "依然山色与溪声，岁月峥嵘祇自惊。",
            "独有老农能耐久，路傍犹说长官清。"
        ],
        "notes": "",
        "id": "f03f1a5991c5585ebdf97133af61fba5"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "过清江寄向伯恭",
        "preface": "",
        "paragraphs": [
            "清江已在烟城外，碧瓦珠帘隔断桥。",
            "不见芗林真面目，霜花风叶暮萧萧。"
        ],
        "notes": "",
        "id": "915cabb242847d1a0f0fbff4f70417b2"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "再寄向伯恭",
        "preface": "",
        "paragraphs": [
            "南行万里敢辞遥，过尽江西独木桥。",
            "已见芗林真面目，依然华髪两萧萧。"
        ],
        "notes": "",
        "id": "ee1008f2463f36e245840aa78d2a8261"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "惜春二首  其一",
        "preface": "",
        "paragraphs": [
            "群红飘尽绿阴浓，醉里看花若梦中。",
            "篱外野桃如有意，为予回首略从容。"
        ],
        "notes": "",
        "id": "d9753e0947c72f486e9c056bc87483d9"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "惜春二首  其二",
        "preface": "",
        "paragraphs": [
            "衰年那复惜流芳，自爱春深昼景长。",
            "老眼不愁花落尽，移尊来傍绿阴凉。"
        ],
        "notes": "",
        "id": "38ddc0198c86f4f00e3bef5a7bbf8206"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "离萍乡晚宿里田铺",
        "preface": "",
        "paragraphs": [
            "晓出萍乡动越吟，清溪无底乱山深。",
            "颓垣破屋邮亭古，面壁聊观去住心。"
        ],
        "notes": "",
        "id": "585b5fe8fbf3f09370146a7360bce202"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "牂江对雨",
        "preface": "",
        "paragraphs": [
            "急雨崩腾会百川，牂牁江露石如拳。",
            "两山南北人来往，笑看纵横小渡船。"
        ],
        "notes": "",
        "id": "116bf9f5a0de1ec9e6a96bd589983eae"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "牂江晚眺",
        "preface": "",
        "paragraphs": [
            "瘴云消尽日衔山，风动疏帘眼界寛。",
            "试著胡床临水坐，要看金塔涌澄澜。"
        ],
        "notes": "",
        "id": "25943f97573e5ea68232864411d83c5a"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "元发弟六十五姪远寄貂蝉笔様孟愽有诗因次韵",
        "preface": "",
        "paragraphs": [
            "十年惯使鸡翎笔，一束貂蝉愧暗投。",
            "待我明窗草玄罢，论功应合便封侯。"
        ],
        "notes": "",
        "id": "620238e25f55f5c647a1d5885b9d6982"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "李子从家观李成所画吴越山水图",
        "preface": "",
        "paragraphs": [
            "朝来陡觉瘴尘空，远浦平林杳霭中。",
            "异境掇移消底力，笔端聊举一针锋。"
        ],
        "notes": "",
        "id": "90c588e8f75574817daf6f2ddd221c9d"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "玻璃碗",
        "preface": "",
        "paragraphs": [
            "独醒难招楚些魂，时从蜑叟醉蛮村。",
            "兴来不假玻璃碗，自有随身老瓦盆。"
        ],
        "notes": "",
        "id": "72aba0fb5588de2ddbb58d0988291103"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "九月二十八日枕上",
        "preface": "",
        "paragraphs": [
            "年来心气苦怔忪，永夜长忧百虑攻。",
            "赖是床头有清圣，一杯扶到五更钟。"
        ],
        "notes": "",
        "id": "d6cb64fbd0c45734106a395d085dfad8"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "赵丞相过藤州相从累日因言在朝与诸史官会话论修史事恐它时不免南行坐有一士云若有此某当从行今日到此音问也不通退作小诗",
        "preface": "",
        "paragraphs": [
            "平时尽道相随去，度岭何曾见一人。",
            "赖是随身有孤影，灯前月下却相亲。"
        ],
        "notes": "",
        "id": "1658843b6f4f13185d1dab4e72c3d68d"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "朱致祥教谕饮酒奕棋与仆略相上下不见旬日作二诗招之  其一",
        "preface": "",
        "paragraphs": [
            "终日沉机喜欲迷，一枰胜负未全低。",
            "清秋九月江头路，不见门前瘦马嘶。"
        ],
        "notes": "",
        "id": "4fc6da5e6d07cad8093d950104bb4610"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "朱致祥教谕饮酒奕棋与仆略相上下不见旬日作二诗招之  其二",
        "preface": "",
        "paragraphs": [
            "老罢无人断送秋，惟凭一酌散千忧。",
            "莫嫌白酒难成醉，尚有黄花插满头。"
        ],
        "notes": "",
        "id": "7c4ae92fd7d84a5b1c537e8c82fb0d78"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "离容南百里间多古松僵仆道上不免斧斤之患感之作小诗呈陆川邑官使稍禁戢之",
        "preface": "",
        "paragraphs": [
            "百年斤斧避龙鳞，尚被樵夫斫作薪。",
            "三伏修涂多暍死，清阴留取庇行人。"
        ],
        "notes": "",
        "id": "93b018922710f9f5dc48c4df9c53b692"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "乙丑二月予赴贬琼山苏令办自蔚平追路至陆川访别临行作两小诗  其一",
        "preface": "",
        "paragraphs": [
            "墟落相逢一笑迎，旋沽浊酒得深倾。",
            "明朝转首俱千里，君到藤江我到琼。"
        ],
        "notes": "",
        "id": "867531926a6b5b8c273531fb28698653"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "乙丑二月予赴贬琼山苏令办自蔚平追路至陆川访别临行作两小诗  其二",
        "preface": "",
        "paragraphs": [
            "淹留客馆雨冥冥，烽火仍连近贼营。",
            "已悟去来生死梦，年来愈觉一身轻。"
        ],
        "notes": "",
        "id": "f97d5a982220aad287167e9322777318"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "渡海三首  其一",
        "preface": "",
        "paragraphs": [
            "三载藤江守药炉，身轻那复羡飞凫。",
            "琼山万里乘风便，始觉惊涛异坦途。"
        ],
        "notes": "",
        "id": "89226c98b7dc60e61822611a9605e05b"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "渡海三首  其二",
        "preface": "",
        "paragraphs": [
            "出处从今莫问天，南来跨海岂徒然。",
            "须知鲁叟乘桴兴，未似商岩济巨川。"
        ],
        "notes": "",
        "id": "c86744ac6ce54d79143627d3a4aa29a6"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "渡海三首  其三",
        "preface": "",
        "paragraphs": [
            "潮回齐唱发船歌，杳渺风帆去若梭。",
            "可是胸中未豪壮，更来沧海看鲸波。"
        ],
        "notes": "",
        "id": "f3ea2f2cf1c17813c0f7f757b6cf39e9"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "雷化多旷野道傍常闻鹧鸪声",
        "preface": "",
        "paragraphs": [
            "已过梅岭更南征，渺渺琼山四百程。",
            "日暖风和寒食路，行人休听鹧鸪声。"
        ],
        "notes": "",
        "id": "f2f3786cd05809446a48d0143021676d"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "乙丑生朝",
        "preface": "",
        "paragraphs": [
            "今朝生日岂须论，老去难酬父母恩。",
            "惟有海南香一瓣，直教薫炙徧乾坤。"
        ],
        "notes": "",
        "id": "b7199f483446d92da91a3c6c97279589"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次韵徐念道琼台泂酌亭两绝  其一",
        "preface": "",
        "paragraphs": [
            "笙箫杳渺鹤徘徊，嬴女时应下玉台。",
            "莫问三山在何许，更寻方丈与蓬莱。"
        ],
        "notes": "",
        "id": "53c655d75cae68ade9f79e9b02e56d9a"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次韵徐念道琼台泂酌亭两绝  其二",
        "preface": "",
        "paragraphs": [
            "苏公陈迹半成空，杖策经行绍圣中。",
            "便与佳名还泂酌，晔然光景照无穷。"
        ],
        "notes": "",
        "id": "fbd85aeddf4b3016b8e8e8f4a4ff6381"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "即事十二首  其一",
        "preface": "",
        "paragraphs": [
            "秋云漠漠日昏昏，积潦连江隔远村。",
            "赖是陈编有余味，断无车马到衡门。"
        ],
        "notes": "",
        "id": "4ade6fe6d173b8953503cf05a90f41fb"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "即事十二首  其二",
        "preface": "",
        "paragraphs": [
            "青鞋踏徧海边沙，叶暗槟榔树树花。",
            "蜑子也能留客坐，旋添活火待煎茶。"
        ],
        "notes": "",
        "id": "d6cf1bed1aa7cfb393c90f3b5e5fe322"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "即事十二首  其三",
        "preface": "",
        "paragraphs": [
            "榕叶阴阴日向西，翠禽无语画帘垂。",
            "晚凉庭院经行好，洗出蕉花一两枝。"
        ],
        "notes": "",
        "id": "9173c9e36762b9a84a7e1b1f182664cf"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "即事十二首  其四",
        "preface": "",
        "paragraphs": [
            "桥南桥北水漫漫，泂酌依然碧玉寒。",
            "邻里何妨频汲取，莫教摧折小栏干。"
        ],
        "notes": "",
        "id": "229bcab8fd77ceb8d2c9d94cf1b81c2c"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "即事十二首  其五",
        "preface": "",
        "paragraphs": [
            "家僮投晚闭柴荆，倚锡聊同结夏僧。",
            "夜漏欲传城上鼓，笼纱初点佛前灯。"
        ],
        "notes": "",
        "id": "3ec6964f6c671ff74749f66001c946f4"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "即事十二首  其六",
        "preface": "",
        "paragraphs": [
            "客舍生涯自寂寥，秋来仍复雨连宵。",
            "前村隐隐人来往，时有篝灯过竹桥。"
        ],
        "notes": "",
        "id": "907e2aca25c3523211759fb781b8b33c"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "即事十二首  其七",
        "preface": "",
        "paragraphs": [
            "过却东桥即是村，浣纱人出閙纷纷。",
            "倚筇争向前滩望，涨水潮来减几分。"
        ],
        "notes": "",
        "id": "3fd9da3df6102a73263f9ff1488ce1d7"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "即事十二首  其八",
        "preface": "",
        "paragraphs": [
            "异域游从见面疏，掩关终日自端居。",
            "正须文字相料理，病眼常嫌细字书。"
        ],
        "notes": "",
        "id": "b33f7c40238ce0333ed05d52adb583d1"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "即事十二首  其九",
        "preface": "",
        "paragraphs": [
            "涉旬风浪战扶胥，咫尺烟波信息疏。",
            "见说北船今日到，故人应有寄来书。"
        ],
        "notes": "",
        "id": "6c6cd25abc7e33fb05cf95c34c2fa80b"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "即事十二首  其一○",
        "preface": "",
        "paragraphs": [
            "南邻小魏隔云巢，里巷相从近结交。",
            "闻道秋来作文赋，可能借我一齐抄。"
        ],
        "notes": "",
        "id": "8dd2dbd2195f91a8a07e9695692cbc38"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "即事十二首  其一一",
        "preface": "",
        "paragraphs": [
            "鲸波万里海南州，郭外新居事事幽。",
            "一味清泉堪瀹茗，千年蠧简可忘忧。"
        ],
        "notes": "",
        "id": "34b08efb48eda1acc20d1b0c4034d8ae"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "即事十二首  其一二",
        "preface": "",
        "paragraphs": [
            "潮平贾客输蛮货，日晚邻翁约胜游。",
            "月黑无人来打水，喧呼长怕五更头。"
        ],
        "notes": "",
        "id": "e8f440393cd537dba2c1d0c35df14e2d"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "与善借示鲁直集雕刻虽精而非老眼所便戏成小诗还之",
        "preface": "",
        "paragraphs": [
            "墙角年来弃短檠，捐书默坐眼方明。",
            "知君欲嗣江西派，净几明窗付后生。"
        ],
        "notes": "",
        "id": "3e5919cde4728a2ddf4f48082ddd28e2"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "连夕大寒示邻士二首  其一",
        "preface": "",
        "paragraphs": [
            "冻云垂地北风颠，粧点江湖欲雪天。",
            "我亦随身有蓑笠，兴来同上钓鱼船。"
        ],
        "notes": "",
        "id": "b84207a387e53d5b7ada4293d3514c69"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "连夕大寒示邻士二首  其二",
        "preface": "",
        "paragraphs": [
            "纸帐蒲团度厄年，一庵聊可寄深禅。",
            "隔窗要听芭蕉雨，襆被须来对榻眠。"
        ],
        "notes": "",
        "id": "82f173ac9ba747b881b48658f9c4ed9e"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "重过横河宿莫氏南轩",
        "preface": "",
        "paragraphs": [
            "扁舟重过海边村，野竹侵堦柳映门。",
            "相对小窗宾客散，十年忧患不须论。"
        ],
        "notes": "",
        "id": "596323dad990a0ca3b93e2aab1dc0fd2"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "庭植惠雪菊严冬盛开",
        "preface": "",
        "paragraphs": [
            "冷艳霜苞向日舒，移将小槛近阶除。",
            "应知海外冬无雪，留与寒儒夜映书。"
        ],
        "notes": "",
        "id": "1f7b9ae3ad839cefd9b2b067e3961c1c"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "十二月寒甚小雨打窗有霰雪声成小诗招邻士饮",
        "preface": "",
        "paragraphs": [
            "行穷海北到琼山，二月犹惊塞外寒。",
            "小雨洒窗风淅沥，拥炉来听雪声干。"
        ],
        "notes": "",
        "id": "4f252d9681d75057b8eec47a3f6468f2"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "予自暮春与客燕野趣亭俛仰三时始复再至则花木益茂亭亦稍葺矣因思去岁重九之集览物增慨题三小诗  其一",
        "preface": "",
        "paragraphs": [
            "经时不到严家馆，千树槟榔一径深。",
            "莫把小亭频展拓，恐妨幽步绿苔侵。"
        ],
        "notes": "",
        "id": "31e565f29a7cfd64fe6383017cb28e5e"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "予自暮春与客燕野趣亭俛仰三时始复再至则花木益茂亭亦稍葺矣因思去岁重九之集览物增慨题三小诗  其二",
        "preface": "",
        "paragraphs": [
            "秋容野色拥帘旌，森木中间结小亭。",
            "斫尽枯荷露清浅，夜深来看一池星。"
        ],
        "notes": "",
        "id": "c117a1d6fbdb949eb624d5ca49663c1f"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "予自暮春与客燕野趣亭俛仰三时始复再至则花木益茂亭亦稍葺矣因思去岁重九之集览物增慨题三小诗  其三",
        "preface": "",
        "paragraphs": [
            "联骑同来倒载还，胜游那复羡龙山。",
            "空余把酒题诗地，忍对篱边菊蘂斑。"
        ],
        "notes": "",
        "id": "bda7de6650db0f141de9ab3c11618e50"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "戏题林庭植茅亭",
        "preface": "",
        "paragraphs": [
            "半亩茅亭倚壁开，中安五寸黑香台。",
            "小窗容膝频招客，呼出丁香佐一杯。"
        ],
        "notes": "",
        "id": "c8340e9f983d092fec118f573ca52fdf"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次韵赵丞相海鸣  其一",
        "preface": "",
        "paragraphs": [
            "幽人一枕梦魂清，风鼓寒潮夜有声。",
            "海色天容本澄静，年来应为不平鸣。"
        ],
        "notes": "",
        "id": "3862694920e62703080f660fed317e9f"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次韵赵丞相海鸣  其二",
        "preface": "",
        "paragraphs": [
            "身如一叶任风飘，闭眼观心路匪遥。",
            "惯听海鸣还熟寝，未妨归梦趁回潮。"
        ],
        "notes": "",
        "id": "3c2f142eb7539d2a3da3c56638733038"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "三月三日陪郡守宴严亭  其一",
        "preface": "",
        "paragraphs": [
            "旌斾悠悠照暮春，兰亭修禊在斯晨。",
            "不须县尹前驱去，自有随车雨洗尘。"
        ],
        "notes": "",
        "id": "70f71a01adc4976215d6978d806981c5"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "三月三日陪郡守宴严亭  其二",
        "preface": "",
        "paragraphs": [
            "寻花问柳到村扉，叶暗槟榔昼影移。",
            "从此山翁频倒载，严池今胜习家池。"
        ],
        "notes": "",
        "id": "eeb8beeab21c635ea37c492948308cfe"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "癸亥上元余谪藤江是时初开乐禁人意欣欣吴元预作纪事二绝颇入风雅戏和其韵  其一",
        "preface": "",
        "paragraphs": [
            "曾见端门万炬灯，天街追逐少年行。",
            "如今老病惟贪睡，懒向州衙看乐棚。"
        ],
        "notes": "",
        "id": "8e0c482022e45ae5a707b6ac096a8702"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "癸亥上元余谪藤江是时初开乐禁人意欣欣吴元预作纪事二绝颇入风雅戏和其韵  其二",
        "preface": "",
        "paragraphs": [
            "再闻韶乐共欣然，太守推行诏墨鲜。",
            "山郡莫嫌娼女拙，嫁他蜑户已多年。"
        ],
        "notes": "",
        "id": "d9b04ef2fb24d059d970a8a60748c518"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次韵康守通幽亭三绝  其一",
        "preface": "",
        "paragraphs": [
            "筼筜脱箨已穿林，袅露搓烟藓径深。",
            "宴坐蒲团空寂处，一声啼鸟故相侵。"
        ],
        "notes": "",
        "id": "86abfc39e348e56ded2d19524521bc67"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次韵康守通幽亭三绝  其二",
        "preface": "",
        "paragraphs": [
            "风卷千梢偃斾旌，杖藜徐步到幽亭。",
            "他年持节重游地，父老争看旧使星。"
        ],
        "notes": "",
        "id": "772d9028e45849ba0a88b46102a8efa9"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "次韵康守通幽亭三绝  其三",
        "preface": "",
        "paragraphs": [
            "吏散庭空绝往还，焚香默坐似居山。",
            "新诗改罢重搔首，自拾堦前笋箨斑。"
        ],
        "notes": "",
        "id": "27c4e78585f520ee345cce790d21952d"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "端居无以遣兴偶成三小诗仍用前韵呈元寿会元二公  其一",
        "preface": "",
        "paragraphs": [
            "桄榔涩勒易成林，午枕萧然一榻深。",
            "春半已无桃杏在，夜深惟有月华侵。"
        ],
        "notes": "",
        "id": "3931830362df3a96c8700ee4b7ee006c"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "端居无以遣兴偶成三小诗仍用前韵呈元寿会元二公  其二",
        "preface": "",
        "paragraphs": [
            "摇摇北望动心旌，老病聊依泂酌亭。",
            "时有小兵来涤砚，清泉一掬冷涵星。"
        ],
        "notes": "",
        "id": "f6f2d43e626b9560fbe242eba34607d4"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "端居无以遣兴偶成三小诗仍用前韵呈元寿会元二公  其三",
        "preface": "",
        "paragraphs": [
            "流转南来未放还，此身忽到海中山。",
            "临池顾影聊娱戏，懒把青铜照鬓斑。"
        ],
        "notes": "",
        "id": "72051e6ab666ad649ae713f62e5cbe63"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "十月二十二日纵步至教谕谢君所居爱其幽胜而庭植道源诸友见寻烹茗奕棋小酌而归因成二绝句  其一",
        "preface": "",
        "paragraphs": [
            "城隅诘曲趁溪斜，遥望青帘认酒家。",
            "行过小桥沙路尽，忽逢菡萏一池花。"
        ],
        "notes": "",
        "id": "9a6a49559cf221cb285232e40ff2de31"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "十月二十二日纵步至教谕谢君所居爱其幽胜而庭植道源诸友见寻烹茗奕棋小酌而归因成二绝句  其二",
        "preface": "",
        "paragraphs": [
            "归来庭院欲栖鸦，冷落谁怜副使家。",
            "独向小园行欲遍，篱边黄菊有残花。"
        ],
        "notes": "",
        "id": "55115665568fd2b80418fbab5a46d9c8"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "十月三十天气重阴门巷萧然乏酒不能招客邻人酿酒适熟而梁军判周主簿芋学录不约而至洗盏更酌喜而成诗以示坐客",
        "preface": "",
        "paragraphs": [
            "火冷灯青正寂寥，夜寒风劲酒香飘。",
            "隔墙知是邻醅熟，踏雨沾泥不待招。"
        ],
        "notes": "",
        "id": "ac23ed6b251e0758ccf6b07574091c0f"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "昨以酒熟邻士皆来戏作小诗而国干和章独未至今日天气温和再成鄙句促之  其一",
        "preface": "",
        "paragraphs": [
            "朝来风静冻云消，帘静窗明瓦不飘。",
            "鸦叫三声干鹊喜，故应知我有嘉招。"
        ],
        "notes": "",
        "id": "888eb55b5bb8028632a79ae6560d99ab"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "昨以酒熟邻士皆来戏作小诗而国干和章独未至今日天气温和再成鄙句促之  其二",
        "preface": "",
        "paragraphs": [
            "星河湛湛夜寥寥，闭户微闻麝篆飘。",
            "况有南邻爱酒伴，兴来不假楚辞招。"
        ],
        "notes": "",
        "id": "81506bb9a4eba6831e00b67d706b3659"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "五月望日市无鱼肉老庖撷园蔬杂以杞菊作羮气味甚珍戏成小诗适梁军判送酒头来并成三绝谢之  其一",
        "preface": "",
        "paragraphs": [
            "旋撷园蔬二寸长，牙龈脆响菊苗香。",
            "欲招邻友同来啜，恐被鸡豚越短墙。"
        ],
        "notes": "",
        "id": "05b1780369529bf14a84b1a9fee90df4"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "五月望日市无鱼肉老庖撷园蔬杂以杞菊作羮气味甚珍戏成小诗适梁军判送酒头来并成三绝谢之  其二",
        "preface": "",
        "paragraphs": [
            "疏帘冉冉度茶香，日午谁陪竹户凉。",
            "陋巷箪瓢已清绝，更将诗句搅空肠。"
        ],
        "notes": "",
        "id": "f29040e64ea40cd86fbe688b24825f24"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "五月望日市无鱼肉老庖撷园蔬杂以杞菊作羮气味甚珍戏成小诗适梁军判送酒头来并成三绝谢之  其三",
        "preface": "",
        "paragraphs": [
            "曲米新𥬠只隔墙，西风吹过酒头香。",
            "故知王母怜愁独，烦送瑶池九酝觞。"
        ],
        "notes": "",
        "id": "c76b3cf63843a55ce2be50dae9c17a7a"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "新年杂兴十首  其一",
        "preface": "",
        "paragraphs": [
            "春潮和雨没平沙，沙岸疏篱尽酒家。",
            "北客惯寻寒食路，不知人日已无花。"
        ],
        "notes": "",
        "id": "cd3c8affbc6e494566e09d2fb0571085"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "新年杂兴十首  其二",
        "preface": "",
        "paragraphs": [
            "海邦人日似深春，篱外桃花半不存。",
            "自要杖藜闲信步，蹇驴牵去繋榕根。"
        ],
        "notes": "",
        "id": "78c313d2b47874c93bf94ad29d406a67"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "新年杂兴十首  其三",
        "preface": "",
        "paragraphs": [
            "红蕉栏畔小池塘，山雨添花映短墙。",
            "自是冰霜元不到，浮花那解傲冰霜。"
        ],
        "notes": "",
        "id": "65e4f352fda493fc4a4be480232f15b1"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "新年杂兴十首  其四",
        "preface": "",
        "paragraphs": [
            "独酌怡然万虑平，夕阳窗牖喜新晴。",
            "矮床睡稳谁呼觉，只有幽禽一两声。"
        ],
        "notes": "",
        "id": "40dcf0658394852793efad1150b3e573"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "新年杂兴十首  其五",
        "preface": "",
        "paragraphs": [
            "世事悠悠委逝波，六年归梦寄南柯。",
            "北来莫怪音书断，衡岳元无雁字过。"
        ],
        "notes": "",
        "id": "e3aedccc6e728e288b478375e033cb25"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "新年杂兴十首  其六",
        "preface": "",
        "paragraphs": [
            "信是闲中日月迟，颓然那惜寸阴移。",
            "消磨永昼非无术，袖手旁观数局棋。"
        ],
        "notes": "",
        "id": "f5251f81a3ca1a63eab17966fafb80f6"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "新年杂兴十首  其七",
        "preface": "",
        "paragraphs": [
            "萧然一榻本无尘，转物庵中老病身。",
            "江上桃花空记面，不如啼鸟解留春。"
        ],
        "notes": "",
        "id": "4d5374fabb9f4594011792827c1b7828"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "新年杂兴十首  其八",
        "preface": "",
        "paragraphs": [
            "负郭幽居一味清，残花寂寂水泠泠。",
            "夜深宴坐无灯火，卷起疏帘月满庭。"
        ],
        "notes": "",
        "id": "3d81c3b9434b90f51c1d2db8dfd19782"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "新年杂兴十首  其九",
        "preface": "",
        "paragraphs": [
            "佳节无人共一尊，荧荧灯火雨昏昏。",
            "凭谁与唤烟霞伴，直上罗浮看上元。"
        ],
        "notes": "",
        "id": "205334aeff6ca52f88345ccd5bdb7c89"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "新年杂兴十首  其一○",
        "preface": "",
        "paragraphs": [
            "去国频经旷荡恩，新年犹寄海南村。",
            "掇移妙境非难事，直使心超不二门。"
        ],
        "notes": "",
        "id": "893bdb2e42dc34ea3e969244db6bfbce"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "秋日杂咏十首  其一",
        "preface": "",
        "paragraphs": [
            "三载幽栖养性灵，焚香默坐万缘轻。",
            "空庭野草萋萋碧，更觉秋来少送迎。"
        ],
        "notes": "",
        "id": "cce2b23fe5f909ee15844f7fb6ba625f"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "秋日杂咏十首  其二",
        "preface": "",
        "paragraphs": [
            "抄罢唐诗笔暂停，不将奇字问添丁。",
            "郊坰秋半无炎暑，净拂明窗读道经。"
        ],
        "notes": "",
        "id": "34e1ca8fe6ca30883018c0beb6f6a918"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "秋日杂咏十首  其三",
        "preface": "",
        "paragraphs": [
            "风露萧萧月欲沈，方池水静影横参。",
            "何人睡觉来陪我，更取金荷潋灔斟。"
        ],
        "notes": "",
        "id": "23957cfe2c1b32c0965ff3061d3adf6c"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "秋日杂咏十首  其四",
        "preface": "",
        "paragraphs": [
            "招呼佳侣暂忘形，夜久金茎露欲零。",
            "风卷晴云时点缀，未妨华月上青冥。"
        ],
        "notes": "",
        "id": "f7e3eb7be7b73f160ff33daa2f51ad57"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "秋日杂咏十首  其五",
        "preface": "",
        "paragraphs": [
            "海滨三度过中秋，雨横无因到庾楼。",
            "万里无尘今夕月，不须携客上罗浮。"
        ],
        "notes": "",
        "id": "6b34a46ac4f5a4288eb8d3dd9ad524fa"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "秋日杂咏十首  其六",
        "preface": "",
        "paragraphs": [
            "沙路微行到懒窠，晚风斜日满烟萝。",
            "焚香坐久疑无路，忽见帆樯竹外过。"
        ],
        "notes": "",
        "id": "431e78c09427faaa1379eed04c8333b5"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "秋日杂咏十首  其七",
        "preface": "",
        "paragraphs": [
            "杖策寻幽路欲迷，华鬘椎髻杂生黎。",
            "空阶秋晚无霜叶，自把清诗竹上题。"
        ],
        "notes": "",
        "id": "7f4ea5ae4269b0eeb67a69ca175773fb"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "秋日杂咏十首  其八",
        "preface": "",
        "paragraphs": [
            "老去忘情不厌闲，酒杯诗轴最相关。",
            "篱边知是重阳近，萸实微红菊蘂斑。"
        ],
        "notes": "",
        "id": "4fce9c61818d509078509cf25b3c85b6"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "秋日杂咏十首  其九",
        "preface": "",
        "paragraphs": [
            "天南谁把尺书传，老眼经秋自不眠。",
            "鼓角声回窗未掩，可堪残月到床前。"
        ],
        "notes": "",
        "id": "fd3bd61f72260ae9d30abc8525473c9a"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "秋日杂咏十首  其一○",
        "preface": "",
        "paragraphs": [
            "可笑余生习气纒，时时吟咏偶盈编。",
            "心闲身老趋平淡，不是新来效乐天。"
        ],
        "notes": "",
        "id": "9614d395cb68eecf7fff4b34df066a42"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "赠传神陈生",
        "preface": "",
        "paragraphs": [
            "直缀还縚岸幅巾，三年海外见来频。",
            "鬓髯若为添霜雪，始觉衰容更逼真。"
        ],
        "notes": "",
        "id": "c9126d0881d274c9a8e5edf82e980a00"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "列之告别为之怅然小诗送别",
        "preface": "",
        "paragraphs": [
            "小桥西巷每徜徉，忽趁南风返故乡。",
            "旋汲双泉烹日铸，从今谁共北窗凉。"
        ],
        "notes": "",
        "id": "4d57c83f284f8994343a1a027d3fbbc3"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "小诗送孟坚北归",
        "preface": "",
        "paragraphs": [
            "汝到家中暂喜欢，倚门慈母问平安。",
            "举头便见天边月，莫作千山万水看。"
        ],
        "notes": "",
        "id": "9522452b5348c38ec380915de325f560"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "己巳二月三日晚食罢步至林氏园了然道人新筑小亭爱其閴寂独坐久之白上人来出门又逢魏子归而写之以诗偶翻旧藁见之恍然因书以示庭植二首  其一",
        "preface": "",
        "paragraphs": [
            "新筑茅亭涩勒间，蒲团坐久欲忘还。",
            "道人应供归来晚，只有野僧相伴闲。"
        ],
        "notes": "",
        "id": "e0db9bd01271743cb9fc56659c55c25a"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "己巳二月三日晚食罢步至林氏园了然道人新筑小亭爱其閴寂独坐久之白上人来出门又逢魏子归而写之以诗偶翻旧藁见之恍然因书以示庭植二首  其二",
        "preface": "",
        "paragraphs": [
            "夕照穿林暮霭收，出门忽见月如钩。",
            "幽人曳杖来寻伴，一笑能令万虑休。"
        ],
        "notes": "",
        "id": "4b16c5cc03c5906418e0ff5f18ef8f1b"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "书尾寄六十五姪孟容",
        "preface": "",
        "paragraphs": [
            "转物庵中一老人，十年岭峤且藏身。",
            "黎山万叠波千顷，心镜孤圆月一轮。"
        ],
        "notes": "",
        "id": "d54c45dc4a55c0441499f2cf48a0f9d9"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "双泉亭",
        "preface": "",
        "paragraphs": [
            "甃石流沟汲愈新，秋无落叶旱无尘。",
            "他年莫忘痴顽老，曾是双泉旧主人。"
        ],
        "notes": "",
        "id": "1844caad92f512dfe4cb3ad43e9ec1f5"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "陈氏面北小亭远依林壑下瞰长江主人每醉卧其下叹羡不足戏留小诗云",
        "preface": "",
        "paragraphs": [
            "赫日晓林起瘴烟，小亭风景独萧然。",
            "门前剥啄须轻手，窗下幽人正醉眠。"
        ],
        "notes": "",
        "id": "20da5d47b722465fedce4d5bc9c500ad"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "十一月二十八日陈令分寄梅花数枝为赋两绝句  其一",
        "preface": "",
        "paragraphs": [
            "幽香偏许夜深闻，冷蘂从来水外村。",
            "南地恨无霜雪伴，独将孤影照黄昏。"
        ],
        "notes": "",
        "id": "1e9afd2203b07fd9e0984f4559a8a501"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "十一月二十八日陈令分寄梅花数枝为赋两绝句  其二",
        "preface": "",
        "paragraphs": [
            "一枝淡静玉无痕，便觉萧娘气味村。",
            "旋汲清泉滋蓓蕾，小窗留待月微昏。"
        ],
        "notes": "",
        "id": "81b165be488b41b1b0d9ea8f02c26498"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "二子继韵复赋二首  其一",
        "preface": "",
        "paragraphs": [
            "香超薝卜断知闻，穷腊开花处处村。",
            "应笑多姿桃杏俗，更嫌贪睡海棠昏。"
        ],
        "notes": "",
        "id": "a6ab71fa774d91bb61855df2e4cdc625"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "二子继韵复赋二首  其二",
        "preface": "",
        "paragraphs": [
            "城上胡笳枕上闻，却愁羌笛起孤村。",
            "冰容不入丹青手，玉骨那忧瘴雾昏。"
        ],
        "notes": "",
        "id": "0acadbcefd2b85a161da3c9fe8a4300a"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "文昌陈令寄龙眼甚富",
        "preface": "",
        "paragraphs": [
            "不羡蒲萄马乳寒，品流须着荔支间。",
            "幽人顿觉空囊富，合浦明珠一夜还。"
        ],
        "notes": "",
        "id": "fff4a71a663a026e0606b233ee0d479a"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "儋耳病起偶题",
        "preface": "",
        "paragraphs": [
            "病骨支离睡半醒，雨余芳草入帘青。",
            "焚香隐几无人到，读尽黄庭一卷经。"
        ],
        "notes": "",
        "id": "d874b0d7d8e744ff0a4f4304bc745774"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "黎人二首  其一",
        "preface": "",
        "paragraphs": [
            "褰帷露冕更停轮，渺渺旌麾入瘴云。",
            "异境尽凭诗写去，郡僚争喜得新闻。"
        ],
        "notes": "",
        "id": "81b578e01f6c8baa48324fbab088e728"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "黎人二首  其二",
        "preface": "",
        "paragraphs": [
            "桄榔林里便为家，白首那曾识使华。",
            "莫说蛮村与黎洞，郡人观覩亦咨嗟。"
        ],
        "notes": "",
        "id": "15e92029ef3355f62d6f7aeeb25d226a"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "春日偶题",
        "preface": "",
        "paragraphs": [
            "庵后疏篱蔓碧花，庵前榕叶晚藏鸦。",
            "阶前草长苔痕满，装出儋州副使家。"
        ],
        "notes": "",
        "id": "6acfdbb1c40e32c0808c01fb9237fa0e"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "海外实未尝见梅为赋一绝",
        "preface": "",
        "paragraphs": [
            "春日追游载酒堂，名园疑有野梅芳。",
            "篱边水畔无寻处，只向风前认暗香。"
        ],
        "notes": "",
        "id": "583a7e6fa75afc13d239929921111b71"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "德举予丱角友生也书来寄三小诗并示杜门圆妙方指趣深远因次韵为谢仍寄出门散方亦反招隐之义也兼示商叟一笑",
        "preface": "",
        "paragraphs": [
            "杜门一法有深机，胜把玄关叩祖师。",
            "覆罢忘忧还独酌，免陪歌酒免论棋。"
        ],
        "notes": "",
        "id": "d60e82b745b8c61dca5ebebfd21a6354"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "老野狐",
        "preface": "",
        "paragraphs": [
            "变化形容似老儒，南来权作白髭须。",
            "祗应坐上无鹰犬，走作人间老野狐。"
        ],
        "notes": "",
        "id": "3a1a2217547673f6b5bac71ff5e24849"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "中春之初与诸友游黎氏园荆华赠予桃花一枝归置瓶中连日不凋因成两绝示同行且令同赋  其一",
        "preface": "",
        "paragraphs": [
            "桄榔林里见桃花，正似罗帏翠幕遮。",
            "老去已无𥮾髻梦，净瓶归插一枝斜。"
        ],
        "notes": "",
        "id": "36d780f76d63ecea2436d322501f1f0b"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "中春之初与诸友游黎氏园荆华赠予桃花一枝归置瓶中连日不凋因成两绝示同行且令同赋  其二",
        "preface": "",
        "paragraphs": [
            "竹外篱边映柳条，一枝纤软更妖娆。",
            "似知摩诘愁无伴，留向书窗不忍凋。"
        ],
        "notes": "",
        "id": "e63f2f222c074cfb25526a01479793ab"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "庖人宋奕请告往琼般家怪久不至闻已设厨矣戏赠朱推",
        "preface": "",
        "paragraphs": [
            "市无鱼肉爨无烟，晨起斋厨每索然。",
            "欲识先生真乐地，饭蔬饮水曲肱眠。"
        ],
        "notes": "",
        "id": "d81a139f2c7987e964269ef3220962b1"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "感松  其一",
        "preface": "",
        "paragraphs": [
            "瑟瑟声微冉冉香，炎天瘴海变清凉。",
            "从今莫遣儿童斫，留取浓阴庇一方。"
        ],
        "notes": "",
        "id": "505d1e761183c2acf7c86d18fc11df86"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "感松  其二",
        "preface": "",
        "paragraphs": [
            "根盘厚地干参天，护养龙髯几百年。",
            "忍把斧斤频剪伐，坐令鳞甲化非烟。"
        ],
        "notes": "",
        "id": "17a198dd28d04bc19206e14aa181a5bd"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "感松  其三",
        "preface": "",
        "paragraphs": [
            "每忆西湖九里松，眼明忽见紫髯翁。",
            "隐居庭院多栽种，为爱笙箫递晚风。"
        ],
        "notes": "",
        "id": "a7fc121585cefff11e6e6acd3d25ab58"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "昌化肉不常得予蔬食已惯每闻有猪则召一二友生同饭月不过二三四月二日闻有猪亟令召三职事",
        "preface": "",
        "paragraphs": [
            "颜乐箪瓢孔饭蔬，先生休叹食无鱼。",
            "小兵知我须招客，市上今晨报有猪。"
        ],
        "notes": "",
        "id": "029ddb01c813e2494df857f59e197f9a"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "予三贬而至儋耳又复二年平生习气扫除殆尽海外去国万里士民不知朝廷事免议朝政惟是里巷之间是非曲直偶及之入于耳中有如秽物置之宝器自今客至惟经史禅悦道家养生之说乃所乐闻其余非已所预者可付之一默并成小诗以述已意云",
        "preface": "",
        "paragraphs": [
            "庵中宴坐户长扃，鼓瑟吟诗乐性灵。",
            "客至不妨谈道妙，儒书释典及仙经。"
        ],
        "notes": "",
        "id": "53dfe44a652511402f4b99430baefda2"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "戊辰冬与邻士纵步至吴由道书会所课诸生作梅花诗以先字为韵戏成一绝句后三年由道来昌化索前作复次韵三首并前诗赠之  其一",
        "preface": "",
        "paragraphs": [
            "冰容幽胜肯争妍，独树亭亭近水边。",
            "不但色香俱第一，品流宜占百花先。"
        ],
        "notes": "",
        "id": "75c01718a84219682f2df6d5fdf741da"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "戊辰冬与邻士纵步至吴由道书会所课诸生作梅花诗以先字为韵戏成一绝句后三年由道来昌化索前作复次韵三首并前诗赠之  其二",
        "preface": "",
        "paragraphs": [
            "清影扶疏晚更妍，每教移植小池边。",
            "一枝独守凌寒操，肯与群花较后先。"
        ],
        "notes": "",
        "id": "1b7b6f0bdb50bc9a444ac4caf304ee67"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "戊辰冬与邻士纵步至吴由道书会所课诸生作梅花诗以先字为韵戏成一绝句后三年由道来昌化索前作复次韵三首并前诗赠之  其三",
        "preface": "",
        "paragraphs": [
            "月娥姑射妬清妍，白髪羞将插鬓边。",
            "冷艶独排残腊破，孤芳长占小桃先。"
        ],
        "notes": "",
        "id": "7d5af14d4d820386a50475686719103c"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "陈渭老今夕开阁诚为盛事戏成二小诗以侑坐客  其一",
        "preface": "",
        "paragraphs": [
            "酿成春瓮胜玻璃，旋压真珠味更奇。",
            "饮客莫辞今夕醉，黄河清后卒无期。"
        ],
        "notes": "",
        "id": "eaa410b5402320de933a9fcbf43b341f"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "陈渭老今夕开阁诚为盛事戏成二小诗以侑坐客  其二",
        "preface": "",
        "paragraphs": [
            "长堤杨柳映门垂，南北行人认酒旗。",
            "坐上饮流须强醉，休将河水较醇醨。"
        ],
        "notes": "",
        "id": "c6341f8fc8ac46aa982126743fa9d5e9"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "行潘峒诸村爱其岩壑之胜田畴之美因成小诗  其一",
        "preface": "",
        "paragraphs": [
            "烟市云庄自一墟，幽花夹道路萦纡。",
            "无人与写岩峦胜，聊展营丘半幅图。"
        ],
        "notes": "",
        "id": "e0ece565dab151763a1bf4fb5a3b3dd0"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "行潘峒诸村爱其岩壑之胜田畴之美因成小诗  其二",
        "preface": "",
        "paragraphs": [
            "村落家家社酒香，杂花开尽绿阴凉。",
            "山畦是处田畴美，时有归牛带夕阳。"
        ],
        "notes": "",
        "id": "44a14e273c665904eb7fe8e36949199c"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "元发惠鸣鸡  其一",
        "preface": "",
        "paragraphs": [
            "尘榻昏昏睡未醒，床头腷䏝老鸡声。",
            "年来学道多晨起，免听城头画角清。"
        ],
        "notes": "",
        "id": "048ca04fd1602859a44e05f3164157c2"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "元发惠鸣鸡  其二",
        "preface": "",
        "paragraphs": [
            "朱冠玄臆气横秋，得食相呼饱即休。",
            "语默从来有程度，不妨风雨夜飕飕。"
        ],
        "notes": "",
        "id": "c9afb98a25ccddc8db837ce19e2c858b"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "客惠予早鸣晚鸣二鸡各赋一绝  其一",
        "preface": "",
        "paragraphs": [
            "远和城头角调清，邻鸡寂默尚无声。",
            "幽人底事偏嫌汝，惊断归乡梦不成。"
        ],
        "notes": "",
        "id": "8b126611840bcaebcca12c284f31a200"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "客惠予早鸣晚鸣二鸡各赋一绝  其二",
        "preface": "",
        "paragraphs": [
            "长庚东出月沉西，饱粟贪眠尚稳栖。",
            "却笑城乌自多事，更筹未急已先啼。"
        ],
        "notes": "",
        "id": "0a6e3ed35420061948d36793cc98e637"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "反舌",
        "preface": "",
        "paragraphs": [
            "喧喧木杪弄新晴，羁枕惊回梦不成。",
            "任是舌端能百啭，园林春尽寂无声。"
        ],
        "notes": "",
        "id": "ca478f326beda2575f8fabbdc25194ba"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "谢文孺寄三接丹岐伯言人各有百二十岁之寿其多夭折者声色害之也如醉后入房等三事皆促寿命之目予来年八十若服此得终其天年道人之遗也",
        "preface": "",
        "paragraphs": [
            "三接灵丹古所传，扶危起死胜神仙。",
            "衰颜全藉刀圭力，少驻人间四十年。"
        ],
        "notes": "",
        "id": "120a8f9573fe1ab84d71f9e6b4acab99"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "予谪海外久矣蒙恩徙郴所寓适与苏仙邻暇日携儿徜徉历览遗集因阅本传不载致仙之因特以事母尽孝行耳自古仙真得道如吴真人之流未有不由此而致者世人不知出此多弃遗父母入深山穷谷中父母冻饿不恤也以此求道去仙远矣因成二小诗题之壁间庶亦少警欲学道而忘其亲者  其一",
        "preface": "",
        "paragraphs": [
            "打包行脚为寻真，偶与苏仙作近邻。",
            "万里移来今有伴，叩门时许访幽人。"
        ],
        "notes": "",
        "id": "816e15235142054e02aa66a7f679ff8a"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "予谪海外久矣蒙恩徙郴所寓适与苏仙邻暇日携儿徜徉历览遗集因阅本传不载致仙之因特以事母尽孝行耳自古仙真得道如吴真人之流未有不由此而致者世人不知出此多弃遗父母入深山穷谷中父母冻饿不恤也以此求道去仙远矣因成二小诗题之壁间庶亦少警欲学道而忘其亲者  其二",
        "preface": "",
        "paragraphs": [
            "不须辛苦学神仙，九转功成亦偶然。",
            "但向闺门躬孝行，会须白日上青天。"
        ],
        "notes": "",
        "id": "206d49e41f877889d73aac450541654c"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "题义郴传神赞",
        "preface": "",
        "paragraphs": [
            "平生疾恶不量力，指佞击奸期屏迹。",
            "流落南荒二十年，更无一点烟尘色。"
        ],
        "notes": "",
        "id": "e4e8d3c540456e187e8923649df5a59a"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "昭真宫",
        "preface": "",
        "paragraphs": [
            "造物閟灵境，灵山隐仙躅。",
            "丹成自飞升，何用驾鸾鹄。",
            "举手金沙岭，片石聊寄足。",
            "至今锁烟扉，气象钟清淑。",
            "井池丹药就，千载湛寒绿。",
            "我来春雨余，溢水涨幽谷。",
            "琤琤落环珮，细细响琴筑。",
            "黄冠六七辈，一一道机熟。",
            "余师本缁流，游走遍四渎。",
            "初明大乘禅，锋辨谁敢触。",
            "升堂猛虎跪，诸方狐鼠伏。",
            "晚乃思长生，师许隶宝箓。",
            "时登玉虚殿，叨迎御舆服。",
            "俯仰能几时，世事有反复。",
            "萧然坐空岩，复理旧松竹。",
            "却谈京洛梦，感慨气填腹。",
            "人生梦幻耳，何必苦拘束。",
            "期师谢冠裳，复见真面目。"
        ],
        "notes": "",
        "id": "eaf63bc39ea8ed06d7a7aee1f772dc98"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "裘氏义门",
        "preface": "",
        "paragraphs": [
            "夫何于会稽，卓然有裘氏。",
            "同居六百年，相聚三千指。",
            "昔贤钦义方，列奏闻天子。",
            "恩诏保门闾，光华映闾里。"
        ],
        "notes": "",
        "id": "2e393698f0db30ca43ee25e32256d7e9"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "怀三峰楼",
        "preface": "",
        "paragraphs": [
            "一川花柳拥雕栏，浓绿浮空四面山。",
            "便欲移家来住此，不将名姓落人间。"
        ],
        "notes": "",
        "id": "4ad467939a3b4cd5dc970f30995b42a9"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "千岩亭",
        "preface": "",
        "paragraphs": [
            "家用好处寻难遍，日月当门只卧龙。",
            "欲尽南山岩壑胜，须来亭上少从容。"
        ],
        "notes": "",
        "id": "254fa903fa2401d36a3f215b00c7f432"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "题嵊县黄山庵",
        "preface": "",
        "paragraphs": [
            "十载清游得重寻，风门小立契初心。",
            "上盘直与云天近，下瞰不知岩壑深。",
            "浥露黄花平衬地，著霜红叶巧依林。",
            "他年愿结香灯社，竹杖芒鞋数共临。"
        ],
        "notes": "",
        "id": "6705b25b86a1e44547a955e4a70726f5"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "问汉亭",
        "preface": "",
        "paragraphs": [
            "河畔牵牛织女星，东西相望几千程。",
            "乘槎我欲机边坐，应解停梭问姓名。"
        ],
        "notes": "",
        "id": "cd83bd01345560d86e624fc0bfb657c1"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "城南池",
        "preface": "",
        "paragraphs": [
            "枯木摧残色境空，西风独占水芙蓉。",
            "瑶池饮散红妆闹，洛浦人归翠盖重。",
            "日影透帘香掩苒，月华侵坐客从容。",
            "闲花琐细能长久，免被移栽太华峰。"
        ],
        "notes": "",
        "id": "fe03cdb241aa0297eda8b7ec2224bda0"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "昌江",
        "preface": "",
        "paragraphs": [
            "昌江真陋邦，芋魁的盈尺。",
            "逐客方阨陈，饱食度终日。"
        ],
        "notes": "",
        "id": "3238837ea1ff0ed856a85ed66f4f020e"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "破山寺",
        "preface": "",
        "paragraphs": [
            "招提清绝冠诸方，溪绕山围胜气藏。",
            "好在池塘存旧址，依然花木隐禅房。",
            "风生殿阁元无暑，雨后松篁自有香。",
            "日暮不教清兴尽，更登绝顶瞰微茫。"
        ],
        "notes": "",
        "id": "ecda9dacd7f0530867c3b5d9872265bf"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "胜法寺",
        "preface": "",
        "paragraphs": [
            "舍南舍北竹千竿，镜净无尘碧玉寒。",
            "中有老人清似水，晚来相对倚栏杆。"
        ],
        "notes": "",
        "id": "0607ec2258f6055bf5c9dfd85051ff4c"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "秀香堂",
        "preface": "",
        "paragraphs": [
            "山远江深胜地藏，森森乔木间修篁。",
            "月林不动参差影，花径常供自在香。",
            "沉水𦶟残金鸭冷，落花飞尽绿阴凉。",
            "神通甚愧维摩老，聊长蛮邦作醉乡。"
        ],
        "notes": "",
        "id": "1b98c8b0bc65240e85f8d7e51ed031db"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "东山",
        "preface": "",
        "paragraphs": [
            "才贤国运每相关，出处公遭典午间。",
            "梦里铅华浑脉脉，萧中芳迹尚班班。",
            "始高霄汉鸿飞远，终惜云巢凤不还。",
            "好是南阳扶汉鼎，勋名千古仰东山。"
        ],
        "notes": "",
        "id": "6a3414a8dd21bfca4e7162420cc37c4a"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "挽李忠定",
        "preface": "",
        "paragraphs": [
            "忠言直节动华夷，肯为投闲更息机。",
            "南国忽闻梁木折，中原犹望衮衣归。",
            "平生学术唯心得，晚节功名与愿违。",
            "老病无因执哀靷，翔风空有泪沾衣。"
        ],
        "notes": "",
        "id": "55300ed2fe5533dfaa59d6389148b53e"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "句  其一",
        "preface": "",
        "paragraphs": [
            "此日开轩怀谢傅，直缘谈笑破苻坚。"
        ],
        "notes": "",
        "id": "5ae112782ccf530c82d96a38db198550"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "句  其二",
        "preface": "",
        "paragraphs": [
            "吾衰自不出，孰谓出无友。"
        ],
        "notes": "",
        "id": "2cb22584daf8959bd2c5b99f3c6fa6ad"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "句  其三",
        "preface": "",
        "paragraphs": [
            "吾师坐忘真，卢扁非良医。"
        ],
        "notes": "",
        "id": "f494244d4d4a2f9538e05dfe3d9a9325"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "句  其四",
        "preface": "",
        "paragraphs": [
            "海薪不论钱，何苦忧无炭。"
        ],
        "notes": "",
        "id": "7995196d1b32972ac4d8fb517a6c6ba4"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "句  其五",
        "preface": "",
        "paragraphs": [
            "铜盆湛冰雪，谁谓无寒泉。"
        ],
        "notes": "",
        "id": "251dedf384020db579ed4aa5b9807eb6"
    },
    {
        "author": "李光",
        "dynasty": "宋",
        "type": "诗",
        "rhythmic": "",
        "title": "句  其六",
        "preface": "",
        "paragraphs": [
            "昌江古佳郡。"
        ],
        "notes": "",
        "id": "6fc48dfbd8e67fbbc905eefa94d5dcc0"
    }
]