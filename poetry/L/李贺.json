[
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "相和歌辞 箜篌引",
        "preface": "",
        "paragraphs": [
            "公乎公乎，提壶将焉如？",
            "屈平沈湘不足慕，徐衍入海诚为愚。",
            "公乎公乎，床有菅席盘有鱼。",
            "北里有贤兄，东邻有小姑。",
            "陇亩油油黍与葫，瓦甒浊醪蚁浮浮。",
            "黍可食，醪可饮，公乎公乎其奈居。",
            "被发奔流竟何如？贤兄小姑哭呜呜。"
        ],
        "notes": "",
        "id": "30024251c8525cf014049f6bc6938c58"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "相和歌辞 江南曲",
        "preface": "",
        "paragraphs": [
            "汀洲白苹草，柳恽乘马归。",
            "江头樝树香，岸上蝴蝶飞。",
            "酒杯若叶露，玉轸蜀桐虚。",
            "朱楼通水陌，沙暖一双鱼。"
        ],
        "notes": "",
        "id": "a862e28c94058e4c04a037c4b34bc07b"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "相和歌辞 日出行",
        "preface": "",
        "paragraphs": [
            "白日下崐崘，发光如舒丝。",
            "徒照葵藿心，不照游子悲。",
            "折折黄河曲，日从中央转。",
            "旸谷耳曾闻，若木眼不见。",
            "奈何铄石，胡为销人。",
            "羿弯弓属矢那不中，足令久不得奔，讵教晨光夕昏。"
        ],
        "notes": "",
        "id": "5c3e0b58957374564dc3331706b215c7"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "相和歌辞 蜀国弦",
        "preface": "",
        "paragraphs": [
            "枫香晚华静，锦水南山影。",
            "惊石坠猨哀，竹云愁半岭。",
            "凉月生秋浦，玉沙鳞鳞光。",
            "谁家红泪客，不忍过瞿塘。"
        ],
        "notes": "",
        "id": "237ebadaee7dae2f4b8279058df804a5"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "相和歌辞 铜雀妓",
        "preface": "",
        "paragraphs": [
            "佳人一壶酒，秋容满千里。",
            "石马卧新烟，忧来何所似？",
            "歌声且潜弄，陵树风自起。",
            "长裾压高台，泪眼看花机。"
        ],
        "notes": "",
        "id": "c71387f6d772c0eb7cd11cab710950da"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "相和歌辞 长歌续短歌",
        "preface": "",
        "paragraphs": [
            "长歌破衣襟，短歌断白发。",
            "秦王不可见，旦夕成内热。",
            "渴饮壶中酒，饥拔陇头粟。",
            "凄凄四月兰，千里一时绿。",
            "夜峰何离离，月明落石底。",
            "裴回沿石寻，照出高峰外。",
            "不得与之游，歌成鬓先改。"
        ],
        "notes": "",
        "id": "63a295db15b1a8389a59dc5da5e3d443"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "相和歌辞 猛虎行",
        "preface": "",
        "paragraphs": [
            "长戈莫舂，彊弩莫烹。",
            "乳孙哺子，教得生狞。",
            "举头为城，掉尾为旌。",
            "东海黄公，愁见夜行。",
            "道逢驺虞，牛哀不平。",
            "生何用尺刀，壁上雷鸣。",
            "泰山之下，妇人哭声。",
            "官家有程，吏不敢听。"
        ],
        "notes": "",
        "id": "191d5b5c065d78b51bb4232bac11edff"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "相和歌辞 难忘曲",
        "preface": "",
        "paragraphs": [
            "夹道开洞门，弱杨低画戟。",
            "帘影竹叶起，箫声吹日色。",
            "蠭语绕妆镜，拂蛾学春碧。",
            "乱系丁香梢，满阑花向夕。"
        ],
        "notes": "",
        "id": "c601acc1707a6aa85951650e47c28bea"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "相和歌辞 塘上行",
        "preface": "",
        "paragraphs": [
            "藕花凉露湿，花缺藕根涩。",
            "飞下雌鸳鸯，塘水声溢溢。"
        ],
        "notes": "",
        "id": "11fe72d0cec7d79dd71bad9eec1c27b2"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "相和歌辞 安乐宫",
        "preface": "",
        "paragraphs": [
            "深井桐乌起，尚复牵清水。",
            "未盥邵陵王，瓶中弄长翠。",
            "新城安乐宫，宫如凤皇翅。",
            "歌回蜡版鸣，大绾提壶使。",
            "绿繁悲水曲，茱萸别秋子。"
        ],
        "notes": "",
        "id": "c99475d07b0dbdfc0c9540dcdc38bd26"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "相和歌辞 雁门太守行",
        "preface": "",
        "paragraphs": [
            "黑云压城城欲摧，甲光向月金鳞开。",
            "角声满天秋色里，塞上燕支凝夜紫。",
            "半卷红旗临易水，霜重鼓寒声不起。",
            "报君黄金台上意，提携玉龙为君死。"
        ],
        "notes": "",
        "id": "54918d623515d1a554daf721c0033119"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "相和歌辞 神弦曲",
        "preface": "",
        "paragraphs": [
            "西山日没东山昏，旋风吹马马踏云。",
            "画弦素管声浅繁，花裙綷䌨步秋尘。",
            "桂叶刷风桂坠子，青狸哭血寒狐死。",
            "古壁彩虬金帖尾，雨工骑入秋潭水。",
            "百年老鸮成木魅，笑声碧火巢中起。"
        ],
        "notes": "",
        "id": "bd751e53e5d9aa10de8b3c26fb328814"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "相和歌辞 神弦别曲",
        "preface": "",
        "paragraphs": [
            "巫山小女隔云别，松花春风山上发。",
            "绿盖独穿香迳归，白马花竿前孑孑。",
            "蜀江风澹水如罗，堕兰谁泛相经过。",
            "南山桂树为君死，云衫残污红脂花。"
        ],
        "notes": "",
        "id": "211faeb6b7f9d42a957a3fb1768da2a6"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "相和歌辞 莫愁曲",
        "preface": "",
        "paragraphs": [
            "草生陇坂下，鵶噪城堞头。",
            "何人此城里，城角栽石榴。",
            "青丝系五马，黄金络双牛。",
            "白鱼驾莲船，夜作十里游。",
            "归来无人识，暗上沈香楼。",
            "罗床倚瑶瑟，残月倾帘钩。",
            "今日槿花落，明朝梧树秋。",
            "若负平生意，何名作莫愁。"
        ],
        "notes": "",
        "id": "997120486036d6da52ddb509af9673b6"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "相和歌辞 大堤曲",
        "preface": "",
        "paragraphs": [
            "妾家住横塘，红纱满桂香。",
            "青云教绾头上髻，明月与作耳边珰。",
            "莲风起，江畔春。",
            "大堤上，留北人。",
            "郎食鲤鱼尾，妾食猩猩唇。",
            "莫指襄阳道，绿浦归帆少。",
            "今日菖蒲花，明朝枫树老。"
        ],
        "notes": "",
        "id": "59f07d640ef2412cc787bb7f043fc6ef"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "相和歌辞 江南弄",
        "preface": "",
        "paragraphs": [
            "江中绿雾起凉波，天上叠𪩘红嵯峨。",
            "水风浦云生老竹，渚瞑蒲帆如一幅。",
            "鲈鱼千头酒百斛，酒中倒卧南山绿。",
            "吴歈越吟未终曲，江上团团帖寒玉。"
        ],
        "notes": "",
        "id": "59b8dc36ba5313fb4092e00d38ecc8be"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "相和歌辞 上云乐",
        "preface": "",
        "paragraphs": [
            "飞香走红满天春，花龙盘盘上紫云。",
            "三千宫女列金屋，五十弦瑟海上闻。",
            "大江碎碎银沙路，嬴女机中断烟素。",
            "断烟素，缝舞衣，八月一日君前舞。"
        ],
        "notes": "",
        "id": "1c79c937a78e7c23049786f42d861780"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "舞曲歌辞 章和二年中",
        "preface": "",
        "paragraphs": [
            "云萧素，风拂拂，麦芒如篲黍和粟。",
            "关中父老百领襦，关东吏人乏诟租。",
            "健犊春耕土膏黑，菖蒲丛丛沿水脉。",
            "殷勤为我下田鉏，百钱携赏丝桐客。",
            "游春漫光坞花白，野林散香神降席。",
            "拜神得寿献天子，七星贯断姮娥死。"
        ],
        "notes": "",
        "id": "f08e4f6f21c1eb7ee90b1ff32923aee1"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "舞曲歌辞 公莫舞歌",
        "preface": "",
        "paragraphs": [
            "方花古础排九楹，刺豹淋血盛银甖。",
            "华筵鼓吹无桐竹，长刀直立割鸣筝。",
            "横楣麤锦生红纬，日炙锦嫣王未醉。",
            "腰下三看宝玦光，项庄掉箾拦前起。",
            "材官小臣公莫舞，座上真人赤龙子。",
            "芒砀云瑞抱天回，咸阳王气清如水。",
            "铁枢铁楗重束关，大旗五丈撞双环。",
            "汉王今日须秦印，绝膑刳肠臣不论。"
        ],
        "notes": "",
        "id": "e7cc1357779c0c56b79964d726861353"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "舞曲歌辞 拂舞辞",
        "preface": "",
        "paragraphs": [
            "吴娥声绝天，空云闲裴回。",
            "门外满车马，亦须生绿苔。",
            "尊有乌程酒，劝君千万寿。",
            "全胜汉武锦楼上，晓望晴寒饮花露。",
            "东方日不破，天光无老时。",
            "丹成作蛇乘白雾，千年重化玉井龟。",
            "从蛇作龟二千载，吴堤绿草年年在。",
            "背有八卦称神仙，邪鳞顽甲滑腥涎。"
        ],
        "notes": "",
        "id": "7e35d1bc9954ee610fb2278dd81408dd"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "琴曲歌辞 湘妃",
        "preface": "",
        "paragraphs": [
            "筠竹千年老不死，长伴秦娥盖湘水。",
            "蛮娘吟弄满寒空，九山静绿泪花红。",
            "离鸾别凤烟梧中，巫云蜀雨遥相通。",
            "幽愁秋气上青枫，凉夜波间吟古龙。"
        ],
        "notes": "",
        "id": "ba02ccf0e3cc3d47f3efa6578626d687"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "琴曲歌辞 走马引",
        "preface": "",
        "paragraphs": [
            "我有辞乡劒，玉锋堪截云。",
            "襄阳走马客，意气自生春。",
            "朝嫌劒光静，暮嫌劒花冷。",
            "能持劒向人，不解持照身。"
        ],
        "notes": "",
        "id": "7ac5967c4e70f223e7b154e7a4449c03"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "琴曲歌辞  渌水辞",
        "preface": "",
        "paragraphs": [
            "今宵好风月，阿侯在何处？",
            "为有倾城色，翻成足愁苦。",
            "东湖采莲叶，南湖拔蒲根。",
            "未持寄小姑，且持感愁魂。"
        ],
        "notes": "",
        "id": "7c9f3cc9f3d538dab17b9532a297f839"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "杂曲歌辞 神仙曲",
        "preface": "",
        "paragraphs": [
            "碧峰海面藏灵书，上帝拣作神仙居。",
            "晴时笑语闻空虚，鬬乘巨浪骑鲸鱼。",
            "春罗翦字邀王母，共宴红楼最深处。",
            "鹤羽冲风过海迟，不如却使青龙去。",
            "犹疑王母不相许，垂露娃鬟更传语。"
        ],
        "notes": "",
        "id": "3ba57d20c865580ce8ec45d13da3bc47"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "杂曲歌辞 少年乐",
        "preface": "",
        "paragraphs": [
            "芳草落花如锦地，二十长游醉乡里。",
            "红缨不重白马骄，垂柳金丝香拂水。",
            "吴娥未笑花不开，绿鬓耸堕兰云起。",
            "陆郎倚醉牵罗袂，夺得宝钗金翡翠。"
        ],
        "notes": "",
        "id": "569eddc3bb30c56c616bcd247f522c95"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "杂曲歌辞 浩歌",
        "preface": "",
        "paragraphs": [
            "南风吹山作平地，帝遣天吴移海水。",
            "王母桃花千遍红，彭祖巫咸几回死。",
            "青毛骢马参差钱，娇春杨柳含细烟。",
            "筝人劝我金屈巵，神血未凝身问谁。",
            "不须浪饮丁督护，世上英雄本无主。",
            "买丝绣作平原君，有酒惟浇赵州土。",
            "漏催水咽玉蟾蜍，卫娘发薄不胜梳。",
            "看见秋眉换深绿，二十男儿那刺促。"
        ],
        "notes": "",
        "id": "5d0140c9bb43e0d05a564be8f620c5f0"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "杂曲歌辞 摩多楼子",
        "preface": "",
        "paragraphs": [
            "玉塞去金人，二万四千里。",
            "风吹沙作云，一时渡辽水。",
            "天白水如练，甲丝双串断。",
            "行行莫苦辛，城月犹残半。",
            "晓气朔烟上，趢趗胡马蹏。",
            "行人听水别，隔陇长东西。"
        ],
        "notes": "",
        "id": "df8c0787f34024fba39f8d0f3badcb4e"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "杂曲歌辞 堂堂",
        "preface": "",
        "paragraphs": [
            "堂堂复堂堂，红脱梅灰香。",
            "十年粉蠹生画梁，饥虫不食推碎黄。",
            "蕙花已老桃叶长，禁院悬帘隔御光。",
            "华清源中礜石汤，裴回百凤随君王。"
        ],
        "notes": "",
        "id": "74a66fca1388fe575c745d6b0b9e4b26"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "杂曲歌辞 十二月乐辞 正月",
        "preface": "",
        "paragraphs": [
            "上楼迎春新春归，暗黄著柳宫漏迟。",
            "薄薄淡霭弄野姿，寒绿幽泥生短丝。",
            "锦床晓卧玉肌冷，露脸未开对朝暝。",
            "官街柳带不堪折，早晚菖蒲胜绾结。"
        ],
        "notes": "",
        "id": "fb918e77862c79087a9f3c4ee906fdcb"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "杂曲歌辞 十二月乐辞 二月",
        "preface": "",
        "paragraphs": [
            "二月饮酒采桑津，宜男草生兰笑人。",
            "蒲如交劒风如薰，劳劳胡燕怨酣春。",
            "薇帐逗烟生绿尘，金翅峨髻愁暮云。",
            "沓飒起舞真珠裙，津头送别唱流水。",
            "酒客背寒南山死。"
        ],
        "notes": "",
        "id": "9ef587eb7788376e02d5781bad7d8d35"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "杂曲歌辞 十二月乐辞 三月",
        "preface": "",
        "paragraphs": [
            "东方风来满眼春，花城柳暗愁几人，复宫深殿竹风起。",
            "新翠舞襟静如水，光风转蕙百余里。",
            "暖雾驱云扑天地，军装宫妓扫蛾浅。",
            "摇摇锦旗夹城暖，曲水飘香去不归。",
            "梨花落尽成秋苑。"
        ],
        "notes": "",
        "id": "56357e371fa483b474a76d6beb72782f"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "杂曲歌辞 十二月乐辞 四月",
        "preface": "",
        "paragraphs": [
            "晓凉暮凉树如盖，千山浓绿生云外。",
            "依微香雨青氛氲，腻叶蟠花照曲门。",
            "金塘闲水摇碧漪，老景沈重无惊飞，堕红残蕚暗参差。"
        ],
        "notes": "",
        "id": "cb325f955f1eba3cdf45d8f95f968d1f"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "杂曲歌辞 十二月乐辞 五月",
        "preface": "",
        "paragraphs": [
            "雕玉押帘上，轻縠笼虚门。",
            "井汲铅华水，扇织鸳鸯文。",
            "回雪舞凉殿，甘露洗空绿。",
            "罗袖从徊翔，香汗沾宝粟。"
        ],
        "notes": "",
        "id": "7b8f3a58430f30597561490d2875f987"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "杂曲歌辞 十二月乐辞 六月",
        "preface": "",
        "paragraphs": [
            "裁生罗，伐湘竹。",
            "帔拂疎霜簟秋玉，炎炎红镜东方开。",
            "晕如车轮上徘徊，啾啾赤帝骑龙来。"
        ],
        "notes": "",
        "id": "c3b18f90c3537ff1ffd7e2022f1ed249"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "杂曲歌辞 十二月乐辞 七月",
        "preface": "",
        "paragraphs": [
            "星依云渚冷，露滴盘中圆。",
            "好花生木末，衰蕙愁空园。",
            "夜天如玉砌，池叶极青钱。",
            "仅厌舞衫薄，稍知花簟寒。",
            "晓风何拂拂，北斗光阑干。"
        ],
        "notes": "",
        "id": "1d76c3767882f9539ff1e8ed6f011a4c"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "杂曲歌辞 十二月乐辞 八月",
        "preface": "",
        "paragraphs": [
            "孀妾怨长夜，独客梦归家。",
            "傍簷虫缉丝，向壁灯垂花。",
            "簷外月光吐，帘中树影斜。",
            "悠悠飞露姿，点缀池中荷。"
        ],
        "notes": "",
        "id": "0085a6b68bbe7a0ac8d2334b351b13eb"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "杂曲歌辞 十二月乐辞 九月",
        "preface": "",
        "paragraphs": [
            "离宫散萤天似水，竹黄池冷芙蓉死。",
            "月缀金铺光脉脉，凉苑虚庭空澹白。",
            "霜花飞飞风草草，翠锦斓斑满层道。",
            "鸡人罢唱晓珑璁，鸦啼金井下疎桐。"
        ],
        "notes": "",
        "id": "4be2d1c95a2f9f57186eed0102d46a8e"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "杂曲歌辞 十二月乐辞 十月",
        "preface": "",
        "paragraphs": [
            "玉壶银箭稍难倾，釭花夜笑凝幽明。",
            "碎霜斜舞上罗幕，烛笼两行照飞阁。",
            "珠帷怨卧不成眠，金凤刺衣著体寒，长眉对月鬬弯环。"
        ],
        "notes": "",
        "id": "71e3f5d5affdbd001a1593aa155e8c97"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "杂曲歌辞 十二月乐辞 十一月",
        "preface": "",
        "paragraphs": [
            "宫城团回凛严光，白光碎碎堕琼芳。",
            "挝钟高饮千日酒，却天凝寒作君寿。"
        ],
        "notes": "",
        "id": "8137facdbba10293694fe571afc9b913"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "杂曲歌辞 十二月乐辞 十二月",
        "preface": "",
        "paragraphs": [
            "日脚淡光红洒洒，薄霜不销桂枝下。",
            "依稀和气解冬严，已就长日辞长夜。"
        ],
        "notes": "",
        "id": "f9e50f5ec1e9f984fca8386f5a873e21"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "杂曲歌辞 十二月乐辞 闰月",
        "preface": "",
        "paragraphs": [
            "帝重光，年重时，七十二候回环推。",
            "天官玉琯灰剩飞，今岁何长来岁迟。",
            "王母移桃献天子，羲氏和氏迂龙辔。"
        ],
        "notes": "",
        "id": "24ef5d940421f81b23a0d7e460824000"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "杂歌谣辞 李夫人歌",
        "preface": "",
        "paragraphs": [
            "紫皇宫殿重重开，夫人飞入琼瑶台。",
            "绿香绣帐何时歇，青云无光宫水咽。",
            "翩联桂花坠秋月，孤鸾惊啼商丝发。",
            "红璧阑珊悬佩珰，歌台小妓遥相望。",
            "玉蟾滴水鸡人唱，露华兰叶参差光。"
        ],
        "notes": "",
        "id": "b7833aa477f487b10293f717ec43ab6b"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "杂歌谣辞 苏小小歌",
        "preface": "",
        "paragraphs": [
            "幽兰露，如啼眼。",
            "无物结同心，烟花不堪翦。",
            "草如茵，松如盖。",
            "风为裳，水为佩。",
            "油壁车，久相待。",
            "冷翠烛，劳光彩。",
            "西陵下，风吹雨。"
        ],
        "notes": "",
        "id": "b0f75913fab00b739a2fa617f700ecfb"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "杂歌谣辞 邺城童子谣",
        "preface": "",
        "paragraphs": [
            "邺城中，暮尘起。",
            "将黑丸，斫文吏。",
            "棘为鞭，虎为马。",
            "团团走，邺城下。",
            "切玉劒，射日弓。",
            "献何人，奉相公。",
            "扶毂来，关右儿。",
            "香扫涂，相公归。"
        ],
        "notes": "",
        "id": "7d7120cf267e7aaee1c8c88f7989252d"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "李凭箜篌引",
        "preface": "",
        "paragraphs": [
            "吴丝蜀桐张高秋，空白凝云颓不流。",
            "江娥啼竹素女愁，李凭中国弹箜篌。",
            "昆山玉碎凤皇呌，芙蓉泣露香兰笑。",
            "十二门前融冷光，二十三丝动紫皇。",
            "女娲炼石补天处，石破天惊逗秋雨。",
            "梦入坤山教神妪，老鱼跳波瘦蛟舞。",
            "吴质不眠倚桂树，露脚斜飞湿寒兔。"
        ],
        "notes": "",
        "id": "97680f868ea0a8158264f4060addf08f"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "残丝曲",
        "preface": "",
        "paragraphs": [
            "垂杨叶老莺哺儿，残丝欲断黄蜂归。",
            "绿鬓年少金钗客，缥粉壶中沈琥珀。",
            "花台欲暮春辞去，落花起作回风舞。",
            "榆荚相催不知数，沈郎青钱夹城路。"
        ],
        "notes": "",
        "id": "da6c3ae070dbd7f8a81214c86f614ccd"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "还自会稽歌",
        "preface": "",
        "paragraphs": [
            "野粉椒壁黄，湿萤满梁殿。",
            "台城应教人，秋衾梦铜辇。",
            "吴霜点归鬓，身与塘蒲晚。",
            "脉脉辞金鱼，羁臣守迍贱。"
        ],
        "notes": "",
        "id": "648221c330e37fd7fbf89a6122761dd7"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "出城寄权璩杨敬之",
        "preface": "",
        "paragraphs": [
            "草暖云昏万里春，宫花拂面送行人。",
            "自言汉劒当飞去，何事还车载病身。"
        ],
        "notes": "",
        "id": "87bb617e61a0942bc354273844b850f5"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "示弟",
        "preface": "",
        "paragraphs": [
            "别弟三年后，还家一日余。",
            "醁醽今夕酒，缃帙去时书。",
            "病骨犹能在，人间底事无。",
            "何须问牛马，抛掷任枭卢。"
        ],
        "notes": "",
        "id": "89ed534106a03b8100f75458b1fe376a"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "竹",
        "preface": "",
        "paragraphs": [
            "入水文光动，抽空绿影春。",
            "露华生笋迳，苔色拂霜根。",
            "织可承香汗，裁堪钓锦鳞。",
            "三梁曾入用，一节奉王孙。"
        ],
        "notes": "",
        "id": "6b69ddc23ce4dbf4c2db3413a7e27cdc"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "同沈驸马赋得御沟水",
        "preface": "",
        "paragraphs": [
            "入苑白泱泱，宫入正靥黄。",
            "遶堤龙骨冷，拂岸鸭头香。",
            "别馆惊残梦，停杯泛小觞。",
            "幸因流浪处，暂得见何郎。"
        ],
        "notes": "",
        "id": "c2912adcc1e7429c189e1d2bba36a4b5"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "始为奉礼忆昌谷山居",
        "preface": "",
        "paragraphs": [
            "扫断马蹄痕，衙回自闭门。",
            "长鎗江米熟，小树枣花春。",
            "向壁悬如意，当帘阅角巾。",
            "犬书曾去洛，鹤病悔游秦。",
            "土甑封茶叶，山杯锁竹根。",
            "不知船上月，谁櫂满溪云。"
        ],
        "notes": "",
        "id": "30c2b6739c0ff5cb56372f1e2e3815e7"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "七夕",
        "preface": "",
        "paragraphs": [
            "别浦今朝暗，罗帷午夜愁。",
            "鹊辞穿线月，花入曝衣楼。",
            "天上分金镜，人间望玉钩。",
            "钱塘苏小小，更值一年秋。"
        ],
        "notes": "",
        "id": "8893716cc954b2408b31f11d77824311"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "过华清宫",
        "preface": "",
        "paragraphs": [
            "春月夜啼鸦，宫帘隔御花。",
            "云生朱络暗，石断紫钱斜。",
            "玉椀盛残露，银灯点旧纱。",
            "蜀王无近信，泉上有芹芽。"
        ],
        "notes": "",
        "id": "6784813884584928aa06058f76a0597a"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "送沈亚之歌",
        "preface": "",
        "paragraphs": [
            "吴兴才人怨春风，桃花满陌千里红。",
            "紫丝竹断騘马小，家住钱塘东复东。",
            "白藤交穿织书笈，短策齐裁如梵夹。",
            "雄光宝矿献春卿，烟底蓦波乘一叶。",
            "春卿拾材白日下，掷置黄金解龙马。",
            "携笈归江重入门，劳劳谁是怜君者。",
            "吾闻壮夫重心骨，古人三走无摧捽。",
            "请君待旦事长鞭，他日还辕及秋律。"
        ],
        "notes": "",
        "id": "30a76bced281784e431a641737119ff6"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "咏怀二首 一",
        "preface": "",
        "paragraphs": [
            "长卿怀茂陵，绿草垂石井。",
            "弹琴看文君，春风吹鬓影。",
            "梁王与武帝，弃之如断梗。",
            "惟留一简书，金泥泰山顶。"
        ],
        "notes": "",
        "id": "fe767f2a01ace7b328226ab536383378"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "咏怀二首 二",
        "preface": "",
        "paragraphs": [
            "日夕著书罢，惊霜落素丝。",
            "镜中聊自笑，讵是南山期。",
            "头上无幅巾，苦蘗已染衣。",
            "不见清溪鱼，饮水得自宜。"
        ],
        "notes": "",
        "id": "2b1b8b4336739876d09c6e3386051698"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "追和柳恽",
        "preface": "",
        "paragraphs": [
            "汀洲白苹草，柳恽乘马归。",
            "江头樝树香，岸上蝴蝶飞。",
            "酒杯箬叶露，玉轸蜀桐虚。",
            "朱楼通水陌，沙暖一双鱼。"
        ],
        "notes": "",
        "id": "a862e28c94058e4c04a037c4b34bc07b"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "春坊正字劒子歌",
        "preface": "",
        "paragraphs": [
            "先辈匣中三尺水，曾入吴潭斩龙子。",
            "隙月斜明刮露寒，练带平铺吹不起。",
            "蛟胎皮老蒺藜刺，䴙鹈淬花白鹇尾。",
            "直是荆轲一片心，莫教照见春坊字。",
            "挼丝团金悬䍡𦌉，神光欲截蓝田玉。",
            "提出西方白帝惊，嗷嗷鬼母秋郊哭。"
        ],
        "notes": "",
        "id": "473bf17a233692d95ce9127898d9349d"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "贵公子夜阑曲",
        "preface": "",
        "paragraphs": [
            "褭褭沈水烟，乌啼夜阑景。",
            "曲沼芙蓉波，腰围白玉冷。"
        ],
        "notes": "",
        "id": "7030460fd4384f8791c669ebe40f59a8"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "雁门太守行",
        "preface": "",
        "paragraphs": [
            "黑云压城城欲摧，甲光向日金鳞开。",
            "角声满天秋色里，塞上燕脂凝夜紫。",
            "半卷红旗临易水，霜重鼓寒声不起。",
            "报君黄金台上意，提携玉龙为君死。"
        ],
        "notes": "",
        "id": "54918d623515d1a554daf721c0033119"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "大堤曲",
        "preface": "",
        "paragraphs": [
            "妾家住横塘，红纱满桂香。",
            "青云教绾头上髻，明月与作耳边珰。",
            "莲风起，江畔春。",
            "大堤上，留北人。",
            "郎食鲤鱼尾，妾食猩猩唇。",
            "莫指襄阳道，绿浦归帆少。",
            "今日菖蒲花，明朝枫树老。"
        ],
        "notes": "",
        "id": "59f07d640ef2412cc787bb7f043fc6ef"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "蜀国弦",
        "preface": "",
        "paragraphs": [
            "枫香晚花静，锦水南山影。",
            "惊石坠猨哀，竹云愁半岭。",
            "凉月生秋浦，玉沙粼粼光。",
            "谁家红泪客，不忍过瞿塘。"
        ],
        "notes": "",
        "id": "cbce4c72f8371909a706f8030a049f07"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "苏小小墓",
        "preface": "",
        "paragraphs": [
            "幽兰露，如啼眼。",
            "无物结同心，烟花不堪剪。",
            "草如茵，松如盖。",
            "风为裳，水为珮。",
            "油壁车，夕相待。",
            "冷翠烛，劳光彩。",
            "西陵下，风吹雨。"
        ],
        "notes": "",
        "id": "b0f75913fab00b739a2fa617f700ecfb"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "梦天",
        "preface": "",
        "paragraphs": [
            "老兔寒蟾泣天色，云楼半开壁斜白。",
            "玉轮轧露湿团光，鸾珮相逢桂香陌。",
            "黄尘清水三山下，更变千年如走马。",
            "遥望齐州九点烟，一泓海水杯中泻。"
        ],
        "notes": "",
        "id": "89dc4f5b1b3ab7c66d352a2e4c430a22"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "唐儿歌",
        "preface": "",
        "paragraphs": [
            "头玉硗硗眉刷翠，杜郎生得真男子。",
            "骨重神寒天庙器，一双瞳人剪秋水。",
            "竹马梢梢摇绿尾，银鸾睒光踏半臂。",
            "东家娇娘求对值，浓笑画空作唐字。",
            "眼大心雄知所以，莫忘作歌人姓李。"
        ],
        "notes": "",
        "id": "37a8ae3d4c7cd2c2510863c8d41952c6"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "绿章封事",
        "preface": "",
        "paragraphs": [
            "青霓扣额呼宫神，鸿龙玉狗开天门。",
            "石榴花发满溪津，溪女洗花染白云。",
            "绿章封事咨元父，六街马蹄浩无主。",
            "虚空风气不清泠，短衣小冠作尘土。",
            "金家香衖千轮鸣，杨雄秋室无俗声。",
            "愿携汉戟招书鬼，休令恨骨填蒿里。"
        ],
        "notes": "",
        "id": "232899eabd167b72106378db0468aa7b"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "河南府试十二月乐词 正月",
        "preface": "",
        "paragraphs": [
            "上楼迎春新春归，暗黄著柳宫漏迟。",
            "薄薄淡霭弄野姿，寒绿幽风生短丝。",
            "锦床晓卧玉肌冷，露脸未开对朝暝。",
            "官街柳带不堪折，早晚菖蒲胜绾结。"
        ],
        "notes": "",
        "id": "fb918e77862c79087a9f3c4ee906fdcb"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "河南府试十二月乐词 二月",
        "preface": "",
        "paragraphs": [
            "二月饮酒采桑津，宜男草生兰笑人。",
            "蒲如交劒风如薰，劳劳胡燕怨酣春。",
            "薇帐逗烟生绿尘，金翘峨髻愁暮云。",
            "沓飒起舞真珠裙，津头送别唱流水，酒客背寒南山死。"
        ],
        "notes": "",
        "id": "9ef587eb7788376e02d5781bad7d8d35"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "河南府试十二月乐词 三月",
        "preface": "",
        "paragraphs": [
            "东方风来满眼春，花城柳暗愁杀人。",
            "复宫深殿竹风起，新翠舞衿净如水。",
            "光风转蕙百余里，暖雾驱云扑天地。",
            "军装宫妓扫蛾浅，摇摇锦旗夹城暖。",
            "曲水漂香去不归，梨花落尽成秋苑。"
        ],
        "notes": "",
        "id": "56357e371fa483b474a76d6beb72782f"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "河南府试十二月乐词 四月",
        "preface": "",
        "paragraphs": [
            "晓凉暮凉树如盖，千山浓绿生云外。",
            "依微香雨青氛氲，腻叶蟠花照曲门。",
            "金塘闲水摇碧漪，老景沈重无惊飞，堕红残萼暗参差。"
        ],
        "notes": "",
        "id": "cb325f955f1eba3cdf45d8f95f968d1f"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "河南府试十二月乐词 五月",
        "preface": "",
        "paragraphs": [
            "雕玉押帘额，轻縠笼虚门。",
            "井汲铅华水，扇织鸳鸯纹。",
            "回雪舞凉殿，甘露洗空绿。",
            "罗袖从徊翔，香汗沾宝粟。"
        ],
        "notes": "",
        "id": "69fcce1c07c9e0bcbbbac867bf86efc5"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "河南府试十二月乐词 六月",
        "preface": "",
        "paragraphs": [
            "裁生罗，伐湘竹。",
            "帔拂疎霜簟秋玉，炎炎红镜东方开。",
            "晕如车轮上裴回，啾啾赤帝骑龙来。"
        ],
        "notes": "",
        "id": "c3b18f90c3537ff1ffd7e2022f1ed249"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "河南府试十二月乐词 七月",
        "preface": "",
        "paragraphs": [
            "星依云渚冷，露滴盘中圆。",
            "好花生木末，衰蕙愁空园。",
            "夜天如玉砌，池叶极青钱。",
            "仅厌舞衫薄，稍知花簟寒。",
            "晓风何拂拂，北斗光阑干。"
        ],
        "notes": "",
        "id": "1d76c3767882f9539ff1e8ed6f011a4c"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "河南府试十二月乐词 八月",
        "preface": "",
        "paragraphs": [
            "孀妾怨夜长，独客梦归家。",
            "傍簷虫缉丝，向壁灯垂花。",
            "帘外月光吐，帘内树影斜。",
            "悠悠飞露姿，点缀池中荷。"
        ],
        "notes": "",
        "id": "3bf7e03aeeaf2d23b53e3059a76fd805"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "河南府试十二月乐词 九月",
        "preface": "",
        "paragraphs": [
            "离宫散萤天似水，竹黄池冷芙蓉死。",
            "月缀金铺光脉脉，凉苑虚庭空澹白。",
            "露花飞飞风草草，翠锦斓斑满层道。",
            "鸡人罢唱晓珑璁𤧚，鸦啼金井下疎桐。"
        ],
        "notes": "",
        "id": "4be2d1c95a2f9f57186eed0102d46a8e"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "河南府试十二月乐词 十月",
        "preface": "",
        "paragraphs": [
            "玉壶银箭稍难倾，釭花夜笑凝幽明。",
            "碎霜斜舞上罗幕，烛龙两行照飞阁。",
            "珠帷怨卧不成眠，金凤刺衣著体寒，长眉对月鬬弯环。"
        ],
        "notes": "",
        "id": "71e3f5d5affdbd001a1593aa155e8c97"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "河南府试十二月乐词 十一月",
        "preface": "",
        "paragraphs": [
            "宫城团回凛严光，白天碎碎堕琼芳。",
            "挝钟高饮千日酒，却天凝寒作君寿。"
        ],
        "notes": "",
        "id": "e4ea624f49aede26a09d2757005a10de"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "河南府试十二月乐词 十二月",
        "preface": "",
        "paragraphs": [
            "日脚淡光红洒洒，薄霜不销桂枝下。",
            "依稀和气排冬严，已就长日辞长夜。"
        ],
        "notes": "",
        "id": "f9e50f5ec1e9f984fca8386f5a873e21"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "河南府试十二月乐词 闰月",
        "preface": "",
        "paragraphs": [
            "帝重光，年重时。",
            "七十二候回环推，天官玉琯灰剩飞。",
            "今岁何长来岁迟，王母移桃献天子。"
        ],
        "notes": "",
        "id": "24ef5d940421f81b23a0d7e460824000"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "天上谣",
        "preface": "",
        "paragraphs": [
            "天河夜转漂回星，银浦流云学水声。",
            "玉宫桂树花未落，仙妾采香垂珮缨。",
            "秦妃卷帘北窗晓，窗前植桐青凤小。",
            "王子吹笙鵞管长，呼龙耕烟种瑶草。",
            "粉霞红绶藕丝裙，青洲步拾兰苕春。",
            "东指羲和能走马，海尘新生石山下。"
        ],
        "notes": "",
        "id": "fb8abd4cfd7e58c3fe519ca9ec2a0976"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "浩歌",
        "preface": "",
        "paragraphs": [
            "南风吹山作平地，帝遣天吴移海水。",
            "王母桃花千遍红，彭祖巫咸几回死。",
            "青毛骢马参差钱，娇春杨柳含细烟。",
            "筝人劝我金屈巵，神血未凝身问谁。",
            "不须浪饮丁都护，世上英雄本无主。",
            "买丝绣作平原君，有酒惟浇赵州土。",
            "漏催水咽玉蟾蜍，卫娘发薄不胜梳。",
            "看见秋眉换新绿，二十男儿那刺促。"
        ],
        "notes": "",
        "id": "5d0140c9bb43e0d05a564be8f620c5f0"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "秋来",
        "preface": "",
        "paragraphs": [
            "桐风惊心壮士苦，衰灯络纬啼寒素。",
            "谁看青简一编书，不遣花虫粉空蠹。",
            "思牵今夜肠应直，雨冷香魂吊书客。",
            "秋坟鬼唱鲍家诗，恨血千年土中碧。"
        ],
        "notes": "",
        "id": "1b28bad2009788afc44330e5bc5a0701"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "帝子歌",
        "preface": "",
        "paragraphs": [
            "洞庭明月一千里，凉风雁啼天在水。",
            "九节菖蒲石上死，湘神弹琴迎帝子。",
            "山头老桂吹古香，雌龙怨吟寒水光。",
            "沙浦走鱼白石郎，闲取真珠掷龙堂。"
        ],
        "notes": "",
        "id": "d1a9cc5a29f70060fd09fd4152180ec4"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "秦王饮酒",
        "preface": "",
        "paragraphs": [
            "秦王骑虎游八极，劒光照空天自碧。",
            "羲和敲日玻璃声，劫灰飞尽古今平。",
            "龙头泻酒邀酒星，金槽琵琶夜枨枨。",
            "洞庭雨脚来吹笙，酒酣喝月使倒行。",
            "银云栉栉瑶殿明，宫门掌事报一更。",
            "花楼玉凤声娇狞，海绡红文香浅清。",
            "黄鵞跌舞千年觥，仙人烛树蜡烟轻，清琴醉眼泪泓泓。"
        ],
        "notes": "",
        "id": "d0360d5db446999d068acf42981136b1"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "洛姝真珠",
        "preface": "",
        "paragraphs": [
            "真珠小娘下清廓，洛苑香风飞绰绰。",
            "寒鬓斜钗玉燕光，高楼唱月敲悬珰。",
            "兰风桂露洒幽翠，红弦褭云咽深思。",
            "花袍白马不归来，浓蛾叠柳香唇醉。",
            "金鵞屏风蜀山梦，鸾裾凤带行烟重。",
            "八骢笼晃脸差移，日丝繁散曛罗洞。",
            "市南曲陌无秋凉，楚腰卫鬓四时芳。",
            "玉喉窱窱排空光，牵云曳雪留陆郎。"
        ],
        "notes": "",
        "id": "085437713828b0a7dd92e8bdee6effc5"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "李夫人歌",
        "preface": "",
        "paragraphs": [
            "紫皇宫殿重重开，夫人飞入琼瑶台。",
            "绿香绣帐何时歇，青云无光宫水咽。",
            "翩联桂花坠秋月，孤鸾惊啼商丝发。",
            "红壁阑珊悬珮珰，歌台小妓遥相望。",
            "玉蟾滴水鸡人唱，露华兰叶参差光。"
        ],
        "notes": "",
        "id": "b7833aa477f487b10293f717ec43ab6b"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "走马引",
        "preface": "",
        "paragraphs": [
            "我有辞乡劒，玉锋堪截云。",
            "襄阳走马客，意气自生春。",
            "朝嫌劒花净，暮嫌劒光冷。",
            "能持劒向人，不解持照身。"
        ],
        "notes": "",
        "id": "7ac5967c4e70f223e7b154e7a4449c03"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "湘妃",
        "preface": "",
        "paragraphs": [
            "筠竹千年老不死，长伴秦娥盖湘水。",
            "蛮娘吟弄满寒空，九山静绿泪花红。",
            "离鸾别凤烟梧中，巫云蜀雨遥相通。",
            "幽愁秋气上青枫，凉夜波间吟古龙。"
        ],
        "notes": "",
        "id": "ba02ccf0e3cc3d47f3efa6578626d687"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "南园十三首 一",
        "preface": "",
        "paragraphs": [
            "花枝草蔓眼中开，小白长红越女腮。",
            "可怜日暮嫣香落，嫁与春风不用媒。"
        ],
        "notes": "",
        "id": "9a79894db572f6f2d1e068bb0df19370"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "南园十三首 二",
        "preface": "",
        "paragraphs": [
            "宫北田塍晓气酣，黄桑饮露窣宫帘。",
            "长腰健妇偷攀折，将𫗪吴王八蠒蚕。"
        ],
        "notes": "",
        "id": "fe2dd0690b46d264daa8d319f21d4496"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "南园十三首 三",
        "preface": "",
        "paragraphs": [
            "竹里缲丝挑网车，青蝉独噪日光斜。",
            "桃胶迎夏香琥珀，自课越佣能种瓜。"
        ],
        "notes": "",
        "id": "03cb113504d721f9238878777317db0e"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "南园十三首 四",
        "preface": "",
        "paragraphs": [
            "三十未有二十余，白日长饥小甲蔬。",
            "桥头长老相哀念，因遗戎韬一卷书。"
        ],
        "notes": "",
        "id": "1dcf59f8bc27018ad37040589cfba308"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "南园十三首 五",
        "preface": "",
        "paragraphs": [
            "男儿何不带吴钩，收取关山五十州。",
            "请君暂上凌烟阁，若个书生万户侯。"
        ],
        "notes": "",
        "id": "8cd736f064a0a87cbecb6ca784941d02"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "南园十三首 六",
        "preface": "",
        "paragraphs": [
            "寻章摘句老雕虫，晓月当帘挂玉弓。",
            "不见年年辽海上，文章何处哭秋风。"
        ],
        "notes": "",
        "id": "eedc5d229675714f245e86440ec9b711"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "南园十三首 七",
        "preface": "",
        "paragraphs": [
            "长卿牢落悲空舍，曼倩诙谐取自容。",
            "见买若耶溪水劒，明朝归去事猨公。"
        ],
        "notes": "",
        "id": "eae53e6bd620fc98371c954cc465d398"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "南园十三首 八",
        "preface": "",
        "paragraphs": [
            "春水初生乳燕飞，黄蜂小尾扑花归。",
            "窗含远色通书幌，鱼拥香钩近石矶。"
        ],
        "notes": "",
        "id": "e13fddbb448e322cb8a7ba7284288be1"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "南园十三首 九",
        "preface": "",
        "paragraphs": [
            "泉沙耎卧鸳鸯暖，曲岸回篙舴艋迟。",
            "泻酒木栏椒叶盖，病容扶起种菱丝。"
        ],
        "notes": "",
        "id": "cc030b947c3b51dbddcd351b6020d22a"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "南园十三首 十",
        "preface": "",
        "paragraphs": [
            "边让今朝忆蔡邕，无心裁曲卧春风。",
            "舍南有竹堪书字，老去溪头作钓翁。"
        ],
        "notes": "",
        "id": "41330a78bbd952f143e8eb45e752b25a"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "南园十三首 十一",
        "preface": "",
        "paragraphs": [
            "长峦谷口倚嵇家，白昼千峰老翠华。",
            "自履藤鞋收石蜜，手牵苔絮长莼花。"
        ],
        "notes": "",
        "id": "bdd36e6dee5d7a6cca03aa02526d59ba"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "南园十三首 十二",
        "preface": "",
        "paragraphs": [
            "松溪黑水新龙卵，桂洞生硝旧马牙。",
            "谁遣虞卿裁道帔，轻绡一匹染朝霞。"
        ],
        "notes": "",
        "id": "ce21d2d96bf463ba91ef81c36f60a2d0"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "南园十三首 十三",
        "preface": "",
        "paragraphs": [
            "小树开朝迳，长茸湿夜烟。",
            "柳花惊雪浦，麦雨涨溪田。",
            "古刹疎钟度，遥岚破月悬。",
            "沙头敲石火，烧竹照渔船。"
        ],
        "notes": "",
        "id": "66dd0b1b1c2cc8e29a29955eee3aa3e6"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "金铜仙人辞汉歌",
        "preface": "",
        "paragraphs": [
            "茂陵刘郎秋风客，夜闻马嘶晓无迹。",
            "画栏桂树悬秋香，三十六宫土花碧。",
            "魏官牵车指千里，东关酸风射眸子。",
            "空将汉月出宫门，忆君清泪如铅水。",
            "衰兰送客咸阳道，天若有情天亦老。",
            "携盘独出月荒凉，渭城已远波声小。"
        ],
        "notes": "",
        "id": "4bc6dab875fcc52c56895a7d38142e23"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "古悠悠行",
        "preface": "",
        "paragraphs": [
            "白景归西山，碧华上迢迢。",
            "今古何处尽，千岁随风飘。",
            "海沙变成石，鱼沫吹秦桥。",
            "空光远流浪，铜柱从年消。"
        ],
        "notes": "",
        "id": "862c5e62c3b91c9e08713373f4e8b80f"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "黄头郎",
        "preface": "",
        "paragraphs": [
            "黄头郎，捞拢去不归。",
            "南浦芙蓉影，愁红独自垂。",
            "水弄湘娥珮，竹啼山露月。",
            "玉瑟调青门，石云湿黄葛。",
            "沙上蘼芜花，秋风已先发。",
            "好持扫罗荐，香出鸳鸯热。"
        ],
        "notes": "",
        "id": "02e77f527248ee8d490d1ada1dd5245b"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "马诗二十三首 一",
        "preface": "",
        "paragraphs": [
            "龙脊贴连钱，银蹄白踏烟。",
            "无人织锦韂，谁为铸金鞭。"
        ],
        "notes": "",
        "id": "1d8a041900db88545b8f3d579d590c9c"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "马诗二十三首 二",
        "preface": "",
        "paragraphs": [
            "腊月草根甜，天街雪似盐。",
            "未知口硬软，先拟蒺藜衔。"
        ],
        "notes": "",
        "id": "dea5054b459582fd7300b5948594e5a4"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "马诗二十三首 三",
        "preface": "",
        "paragraphs": [
            "忽忆周天子，驱车上玉山。",
            "鸣驺辞凤苑，赤骥最承恩。"
        ],
        "notes": "",
        "id": "e960c051043312a5b695ec6524e10e36"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "马诗二十三首 四",
        "preface": "",
        "paragraphs": [
            "此马非凡马，房星本是星。",
            "向前敲瘦骨，犹自带铜声。"
        ],
        "notes": "",
        "id": "f0ccd09af3463cc6224806032001686e"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "马诗二十三首 五",
        "preface": "",
        "paragraphs": [
            "大漠山如雪，燕山月似钩。",
            "何当金络脑，快走踏清秋。"
        ],
        "notes": "",
        "id": "34de0272be7232566bbc0671e092ef7c"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "马诗二十三首 六",
        "preface": "",
        "paragraphs": [
            "饥卧骨查牙，粗毛刺破花。",
            "鬣焦朱色落，发断锯长麻。"
        ],
        "notes": "",
        "id": "f75559ad5431e6be47dcd7aae35060ef"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "马诗二十三首 七",
        "preface": "",
        "paragraphs": [
            "西母酒将阑，东王饭已干。",
            "君王若燕去，谁为拽车辕。"
        ],
        "notes": "",
        "id": "afc60c918659678d9e891164d387b451"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "马诗二十三首 八",
        "preface": "",
        "paragraphs": [
            "赤兔无人用，当须吕布骑。",
            "吾闻果下马，羇策任蛮儿。"
        ],
        "notes": "",
        "id": "20eb2a991c4aa49e46db0adc2917ccc1"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "马诗二十三首 九",
        "preface": "",
        "paragraphs": [
            "飂叔去怱怱，如今不豢龙。",
            "夜来霜压栈，骏骨折西风。"
        ],
        "notes": "",
        "id": "2c43474ad8761969f5207d29071f7a6f"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "马诗二十三首 十",
        "preface": "",
        "paragraphs": [
            "摧榜渡乌江，神骓泣向风。"
        ],
        "notes": "",
        "id": "66de2871b2bdabde7b2ca3bfc4ce8507"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "马诗二十三首 十一",
        "preface": "",
        "paragraphs": [
            "内马赐宫人，银鞯刺骐𬴊。",
            "午时盐坂上，蹭蹬溘风尘。"
        ],
        "notes": "",
        "id": "c7a6e803f9b57c68f7e5e14d47dd1111"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "马诗二十三首 十二",
        "preface": "",
        "paragraphs": [
            "批竹初攒耳，桃花未上身。",
            "他时须搅阵，牵去借将军。"
        ],
        "notes": "",
        "id": "2e85acf0b881ffbbfc6f953f77e30dba"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "马诗二十三首 十三",
        "preface": "",
        "paragraphs": [
            "宝玦谁家子，长闻侠骨香。",
            "堆金买骏骨，将送楚襄王。"
        ],
        "notes": "",
        "id": "dcb2635704182264d2c0f7c9eae06784"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "马诗二十三首 十四",
        "preface": "",
        "paragraphs": [
            "香襆赭罗新，盘龙蹙镫鳞。",
            "回看南陌上，谁道不逢春。"
        ],
        "notes": "",
        "id": "ebd0ef4bb97160d6607ffaf434bc7853"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "马诗二十三首 十五",
        "preface": "",
        "paragraphs": [
            "不从桓公猎，何能伏虎威。",
            "一朝沟陇出，看取拂云飞。"
        ],
        "notes": "",
        "id": "32e99256e23a7f644897a96354da04f5"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "马诗二十三首 十六",
        "preface": "",
        "paragraphs": [
            "唐剑斩隋公，拳毛属太宗。",
            "莫嫌金甲重，且去捉𩘶风。"
        ],
        "notes": "",
        "id": "c30748fb0ee2197b9eaea5ae89f5d6eb"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "马诗二十三首 十七",
        "preface": "",
        "paragraphs": [
            "白铁剉青禾，碪间落细莎。",
            "世人怜小颈，金埒畏长牙。"
        ],
        "notes": "",
        "id": "908b05338ea77bfd51ea0a59033b418f"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "马诗二十三首 十八",
        "preface": "",
        "paragraphs": [
            "伯乐向前看，旋毛在腹间。",
            "祗今掊白草，何日蓦青山。"
        ],
        "notes": "",
        "id": "88cc44296cdfbb6e9aa7a4f1f9fd6682"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "马诗二十三首 十九",
        "preface": "",
        "paragraphs": [
            "萧寺驮经马，元从竺国来。",
            "空知有善相，不解走章台。"
        ],
        "notes": "",
        "id": "753ee4d02efcb2e6de17c0b19ed761da"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "马诗二十三首 二十",
        "preface": "",
        "paragraphs": [
            "重围如燕尾，宝剑似鱼肠。",
            "欲求千里脚，先采眼中光。"
        ],
        "notes": "",
        "id": "34cbd1b4a20e91a07bd195d268d54e0a"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "马诗二十三首 二十一",
        "preface": "",
        "paragraphs": [
            "暂系腾黄马，仙人上彩楼。",
            "须鞭玉勒吏，何事谪高州。"
        ],
        "notes": "",
        "id": "6d1a5cf1b43dcda6dc57ad76a8769bdc"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "马诗二十三首 二十二",
        "preface": "",
        "paragraphs": [
            "汗血到王家，随鸾撼玉珂。",
            "少君骑海上，人见是青骡。"
        ],
        "notes": "",
        "id": "82d102426ccd5567e06000035aec6030"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "马诗二十三首 二十三",
        "preface": "",
        "paragraphs": [
            "武帝爱神仙，烧金得紫烟。",
            "廐中皆肉马，不解上青天。"
        ],
        "notes": "",
        "id": "81632d6d6a122e42d7430eb6716c7cae"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "申胡子觱篥歌",
        "preface": "",
        "paragraphs": [
            "颜热感君酒，含嚼芦中声。",
            "花娘𥮾绥妥，休睡芙蓉屏。",
            "谁截太平管，列点排空星。",
            "直贯开花风，天上驱云行。",
            "今夕岁华落，令人惜平生。",
            "心事如波涛，中坐时时惊。",
            "朔客骑白马，剑弝悬兰缨。",
            "俊健如生猱，肯拾蓬中萤。"
        ],
        "notes": "",
        "id": "ad1f5a9191b7d9cb007fa1f2a316c4a0"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "老夫采玉歌",
        "preface": "",
        "paragraphs": [
            "采玉采玉须水碧，琢作步摇徒好色。",
            "老夫饥寒龙为愁，蓝溪水气无清白。",
            "夜雨冈头食蓁子，杜鹃口血老夫泪。",
            "蓝溪之水厌生人，身死千年恨溪水。",
            "斜山柏风雨如啸，泉脚挂绳青褭褭。",
            "村寒白屋念娇婴，古台石磴悬肠草。"
        ],
        "notes": "",
        "id": "636878e661a39beb11e33e2fbe68973a"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "伤心行",
        "preface": "",
        "paragraphs": [
            "咽咽学楚吟，病骨伤幽素。",
            "秋姿白发生，木叶啼风雨。",
            "灯青兰膏歇，落照飞蛾舞。",
            "古壁生凝尘，羇魂梦中语。"
        ],
        "notes": "",
        "id": "f542bad6c0f78d2adc1af688b1b933ec"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "湖中曲",
        "preface": "",
        "paragraphs": [
            "长眉越沙采兰若，桂叶水葓春漠漠。",
            "横船醉眠白昼闲，渡口梅风歌扇薄。",
            "燕钗玉股照青渠，越王娇郎小字书。",
            "蜀纸封巾报云鬓，晚漏壶中水淋尽。"
        ],
        "notes": "",
        "id": "515b1e9fbc18a38cbbe7827107cd2958"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "黄家洞",
        "preface": "",
        "paragraphs": [
            "雀步蹙沙声促促，四尺角弓青石镞。",
            "黑幡三点铜鼓鸣，高作猨啼摇箭箙。",
            "彩巾缠踍幅半斜，溪头簇队暎葛花。",
            "山潭晚雾吟白鼍，竹蛇飞蠹射金沙。",
            "闲驱竹马缓归家，官军自杀容州槎。"
        ],
        "notes": "",
        "id": "6de6d3bb31695f221f46448acd30f0bd"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "屏风曲",
        "preface": "",
        "paragraphs": [
            "蝶栖石竹银交关，水凝绿鸭瑠璃钱。",
            "团回六曲抱膏兰，将鬟镜上掷金蝉。",
            "沈香火暖茱萸烟，酒觥绾带新承懽。",
            "月风吹露屏外寒，城上乌啼楚女眠。"
        ],
        "notes": "",
        "id": "d2eac65f3d37c8f37fe9134fe5c14b71"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "南山田中行",
        "preface": "",
        "paragraphs": [
            "秋野明，秋风白，塘水漻漻虫啧啧。",
            "云根苔藓山上石，冷红泣露娇啼色。",
            "荒畦九月稻叉牙，蛰萤低飞陇迳斜。",
            "石脉水流泉滴沙，鬼灯如漆点松花。"
        ],
        "notes": "",
        "id": "18add9c46bd4b60be0f2681b2ab4245a"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "贵主征行乐",
        "preface": "",
        "paragraphs": [
            "奚骑黄铜连锁甲，罗旗香干金画叶。",
            "中军留醉河阳城，娇嘶紫燕踏花行。",
            "春营骑将如红玉，走马捎鞭上空绿。",
            "女垣素月角吚吚，牙帐未开分锦衣。"
        ],
        "notes": "",
        "id": "0fb1e6726d90cd96440cf8f80b9f0a57"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "酒罢张大彻索赠诗",
        "preface": "",
        "paragraphs": [
            "长鬣张郎三十八，天遣裁诗花作骨。",
            "往还谁是龙头人，公主遣秉鱼须笏。",
            "太行青草上白衫，匣中章奏密如蚕。",
            "金门石阁知卿有，豸角鸡香早晚含。",
            "陇西长吉摧颓客，酒阑感觉中区窄。",
            "葛衣断碎赵城秋，吟诗一夜东方白。"
        ],
        "notes": "",
        "id": "c0564ea37eb17362ab544d648c45a7ac"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "罗浮山父与葛篇",
        "preface": "",
        "paragraphs": [
            "依依宜织江雨空，雨中六月兰台风。",
            "博罗老仙时出洞，千岁石床啼鬼工。",
            "蛇毒浓凝洞堂湿，江鱼不食衔沙立。",
            "欲剪箱中一尺天，吴娥莫道吴刀涩。"
        ],
        "notes": "",
        "id": "f19af889c8146e4c4098bd6e55086df3"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "仁和里杂叙皇甫湜",
        "preface": "",
        "paragraphs": [
            "大人乞马癯乃寒，宗人贷宅荒厥垣。",
            "横庭鼠径空土涩，出篱大枣垂朱残。",
            "安定美人截黄绶，脱落缨裾瞑朝酒。",
            "还家白笔未上头，使我清声落人后。",
            "枉辱称知犯君眼，排引才升强𫄠断。",
            "洛风送马入长关，阖扇未开逢猰犬。",
            "那知坚都相草草，客枕幽单看春老。",
            "归来骨薄面无膏，疫气冲头鬓茎少。",
            "欲雕小说干天官，宗孙不调为谁怜。",
            "明朝下元复西道，崆峒叙别长如天。"
        ],
        "notes": "",
        "id": "b7e0913bc97e4c7fbeaa5e126f7c5d63"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "宫娃歌",
        "preface": "",
        "paragraphs": [
            "蜡光高悬照纱空，花房夜捣红守宫。",
            "象口吹香毾㲪暖，七星挂城闻漏板。",
            "寒入罘罳殿影昏，彩鸾帘额著霜痕。",
            "啼蛄吊月钩栏下，屈膝铜铺锁阿甄。",
            "梦入家门上沙渚，天河落处长洲路。",
            "愿君光明如太阳，放妾骑鱼撇波去。"
        ],
        "notes": "",
        "id": "eb8b856d625d1407137affbba9efd285"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "堂堂",
        "preface": "",
        "paragraphs": [
            "堂堂复堂堂，红脱梅灰香。",
            "十年粉蠹生画梁，饥虫不食推碎黄。",
            "蕙花已老桃叶长，禁院悬帘隔御光。",
            "华清源中礜石汤，裴回白凤随君王。"
        ],
        "notes": "",
        "id": "74a66fca1388fe575c745d6b0b9e4b26"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "勉爱行二首送小季之庐山 一",
        "preface": "",
        "paragraphs": [
            "洛郊无俎豆，弊廐慙老马。",
            "小雁过𬬻峰，影落楚水下。",
            "长船倚云泊，石镜秋凉夜。",
            "岂解有乡情，弄月聊呜哑。"
        ],
        "notes": "",
        "id": "6211a98747f811e62904418bb73bfccd"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "勉爱行二首送小季之庐山 二",
        "preface": "",
        "paragraphs": [
            "别柳当马头，官槐如兔目。",
            "欲将千里别，持我易斗粟。",
            "南云北云空脉断，灵台经络悬春线。",
            "青轩树转月满床，下国饥儿梦中见。",
            "维尔之昆二十余，年来持镜颇有须。",
            "辞家三载今如此，索米王门一事无。",
            "荒沟古水光如刀，庭南拱柳生蛴螬。",
            "江干幼客真可念，郊原晚吹悲号号。"
        ],
        "notes": "",
        "id": "eed0b82fc3092fd0b745306037edb0eb"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "致酒行",
        "preface": "",
        "paragraphs": [
            "零落栖迟一杯酒，主人奉觞客长寿。",
            "主父西游困不归，家人折断门前柳。",
            "吾闻马周昔作新丰客，天荒地老无人识。",
            "空将牋上两行书，直犯龙颜请恩泽。",
            "我有迷魂招不得，雄鸡一声天下白。",
            "少年心事当拏云，谁念幽寒坐呜呃。"
        ],
        "notes": "",
        "id": "078aaa508f410a8b735ddb8052dfe7df"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "长歌续短歌",
        "preface": "",
        "paragraphs": [
            "长歌破衣襟，短歌断白发。",
            "秦王不可见，旦夕成内热。",
            "渴饮壶中酒，饥拔陇头粟。",
            "凄凄四月阑，千里一时绿。",
            "夜峰何离离，明月落石底。",
            "裴回沿石寻，照出高峰外。",
            "不得与之游，歌成鬓先改。"
        ],
        "notes": "",
        "id": "63a295db15b1a8389a59dc5da5e3d443"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "公莫舞歌",
        "preface": "",
        "paragraphs": [
            "方花古础排九楹，刺豹淋血盛银甖。",
            "华筵鼓吹无桐竹，长刀直立割鸣筝。",
            "横楣麤锦生红纬，日炙锦嫣王未醉。",
            "腰下三看宝玦光，项庄掉箾栏前起。",
            "材官小臣公莫舞，座上真人赤龙子。",
            "芒砀云端抱天回，咸阳王气清如水。",
            "铁枢铁楗重束关，大旗五丈撞双镮。",
            "汉王今日颁秦印，绝膑刳肠臣不论。"
        ],
        "notes": "",
        "id": "e7cc1357779c0c56b79964d726861353"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "昌谷北园新笋四首 一",
        "preface": "",
        "paragraphs": [
            "箨落长竿削玉开，君看母笋是龙材。",
            "更容一夜抽千尺，别却池园数寸泥。"
        ],
        "notes": "",
        "id": "474d0b0f18c7c82cf34dd1e87ce3a51f"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "昌谷北园新笋四首 二",
        "preface": "",
        "paragraphs": [
            "斫取青光写楚辞，腻香春粉黑离离。",
            "无情有恨何人见，露压烟啼千万枝。"
        ],
        "notes": "",
        "id": "090996499d6363e8e4fc56311cecb694"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "昌谷北园新笋四首 三",
        "preface": "",
        "paragraphs": [
            "家泉石眼两三茎，晓看阴根紫脉生。",
            "今年水曲春沙上，笛管新篁拔玉青。"
        ],
        "notes": "",
        "id": "f84752b5c25fcee34eba14cc25a5f8d3"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "昌谷北园新笋四首 四",
        "preface": "",
        "paragraphs": [
            "古竹老梢惹碧云，茂陵归卧叹清贫。",
            "风吹千亩迎雨啸，鸟重一枝入酒尊。"
        ],
        "notes": "",
        "id": "fa818d2233288769e980fedcb21f5142"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "恼公",
        "preface": "",
        "paragraphs": [
            "宋玉愁空断，娇饶粉自红。",
            "歌声春草露，门掩杏花丛。",
            "注口樱桃小，添眉桂叶浓。",
            "晓奁妆秀靥，夜帐减香筒。",
            "钿镜飞孤鹊，江图画水葓。",
            "陂陀梳碧凤，腰褭带金虫。",
            "杜若含清露，河蒲聚紫茸。",
            "月分蛾黛破，花合靥朱融。",
            "发重疑盘雾，腰轻乍倚风。",
            "密书题荳蔲，隐语笑芙蓉。",
            "莫锁茱萸匣，休开翡翠笼。",
            "弄珠惊汉燕，烧蜜引胡蜂。",
            "醉缬抛红网，单罗挂绿蒙。",
            "数钱教姹女，买药问巴賨。",
            "匀脸安斜雁，移灯想梦熊。",
            "肠攒非束竹，胘急是张弓。",
            "晚树迷新蝶，残蜺忆断虹。",
            "古时填渤澥，今日凿崆峒。",
            "绣沓褰长幔，罗裙结短封。",
            "心摇如舞鹤，骨出似飞龙。",
            "井槛淋清漆，门铺缀白铜。",
            "隈花开兔径，向壁印狐踪。",
            "玳瑁钉帘薄，琉璃叠扇烘。",
            "象床缘素柏，瑶席卷香葱。",
            "细管吟朝幌，芳醪落夜枫。",
            "宜男生楚巷，栀子发金墉。",
            "龟甲开屏涩，鹅毛渗墨浓。",
            "黄庭留卫瓘，绿树养韩冯。",
            "鸡唱星悬柳，鵶啼露滴桐。",
            "黄娥初出座，宠妹始相从。",
            "蜡泪垂兰烬，秋芜扫绮栊。",
            "吹笙翻旧引，沽酒待新丰。",
            "短珮愁填粟，长弦怨削菘。",
            "曲池眠乳鸭，小阁睡娃僮。",
            "褥缝𥮾双线，钩縚辫五总。",
            "蜀烟飞重锦，峡雨溅轻容。",
            "拂镜羞温峤，薰衣避贾充。",
            "鱼生玉藕下，人在石莲中。",
            "含水弯蛾翠，登楼选马鬉。",
            "使君居曲陌，园令住临邛。",
            "桂火流苏暖，金炉细炷通。",
            "春迟王子态，莺啭谢娘慵。",
            "玉漏三星曙，铜街五马逢。",
            "犀株防胆怯，银液镇心忪。",
            "跳脱看年命，琵琶道吉凶。",
            "王时应七夕，夫位在三宫。",
            "无力涂云母，多方带药翁。",
            "符因青鸟送，囊用绛纱缝。",
            "汉苑寻官柳，河桥阂禁钟。",
            "月明中妇觉，应笑画堂空。"
        ],
        "notes": "",
        "id": "4a329c05a30ec49c9fbf5bf3b827be30"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "感讽五首 一",
        "preface": "",
        "paragraphs": [
            "合浦无明珠，龙洲无木奴。",
            "足知造化力，不给使君须。",
            "越妇未织作，吴蚕始蠕蠕。",
            "县官骑马来，狞色虬紫须。",
            "怀中一方板，板上数行书。",
            "不因使君怒，焉得诣尔庐。",
            "越妇拜县官，桑牙今尚小。",
            "会待春日晏，丝车方掷掉。",
            "越妇通言语，小姑具黄粱。",
            "县官踏飡去，簿吏复登堂。"
        ],
        "notes": "",
        "id": "936f2d1abfe11e3a0c23644fefbb31f9"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "感讽五首 二",
        "preface": "",
        "paragraphs": [
            "奇俊无少年，日车何躃躃。",
            "我待纡双绶，遗我星星发。",
            "都门贾生墓，青蝇久断绝。",
            "寒食摇扬天，愤景长肃杀。",
            "皇汉十二帝，唯帝称睿哲。",
            "一夕信竖儿，文明永沦歇。"
        ],
        "notes": "",
        "id": "d181cc8aa855719fe21566cff7400ea5"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "感讽五首 三",
        "preface": "",
        "paragraphs": [
            "南山何其悲，鬼雨洒空草。",
            "长安夜半秋，风前几人老。",
            "低迷黄昏径，褭褭青栎道。",
            "月午树无影，一山唯白晓。",
            "漆炬迎新人，幽圹萤扰扰。"
        ],
        "notes": "",
        "id": "6ccfb439cd63678549b5e1bf9d8b827f"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "感讽五首 四",
        "preface": "",
        "paragraphs": [
            "星尽四方高，万物知天曙。",
            "己生须己养，荷担出门去。",
            "君平久不反，康伯循国路。",
            "晓思何𫍢𫍢，阛阓千人语。"
        ],
        "notes": "",
        "id": "f86df8c091846152d70ad4a070a4dbe4"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "感讽五首 五",
        "preface": "",
        "paragraphs": [
            "石根秋水明，石畔秋草瘦。",
            "侵衣野竹香，蛰蛰垂叶厚。",
            "岑中月归来，蟾光挂空秀。",
            "桂露对仙娥，星星下云逗。",
            "凄凉栀子落，山璺泣清漏。",
            "下有张仲蔚，披书案将朽。"
        ],
        "notes": "",
        "id": "9065b18b1e906956c4c349a4362ad650"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "三月过行宫",
        "preface": "",
        "paragraphs": [
            "渠水红繁拥御墙，风娇小叶学娥妆。",
            "垂帘几度青春老，堪锁千年白日长。"
        ],
        "notes": "",
        "id": "a12471aa3f18631193256eb35391abf8"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "追和何谢铜雀妓",
        "preface": "",
        "paragraphs": [
            "佳人一壶酒，秋容满千里。",
            "石马卧新烟，忧来何所似。",
            "歌声且潜弄，陵树风自起。",
            "长裾压高台，泪眼看花机。"
        ],
        "notes": "",
        "id": "c71387f6d772c0eb7cd11cab710950da"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "送秦光禄北征",
        "preface": "",
        "paragraphs": [
            "北虏胶堪折，秋沙乱晓鼙。",
            "髯胡频犯塞，骄气似横霓。",
            "灞水楼船渡，营门细柳开。",
            "将军驰白马，豪彦骋雄材。",
            "箭射欃枪落，旗悬日月低。",
            "榆稀山易见，甲重马频嘶。",
            "天远星光没，沙平草叶齐。",
            "风吹云路火，雪污玉关泥。",
            "屡断呼韩颈，曾然董卓脐。",
            "太常犹旧宠，光禄是新𬯀。",
            "宝玦麒麟起，银壶狒狖啼。",
            "桃花连马发，彩絮扑鞍来。",
            "呵臂悬金斗，当唇注玉罍。",
            "清苏和碎蚁，紫腻卷浮杯。",
            "虎鞹先蒙马，鱼肠且断犀。",
            "𫎺𧽼西旅狗，蹙额北方奚。",
            "守帐然香暮，看鹰永夜栖。",
            "黄龙就别镜，青冢念阳台。",
            "周处长桥役，侯调短弄哀。",
            "钱塘阶凤羽，正室擘鸾钗。",
            "内子攀琪树，羌儿奏落梅。",
            "今朝擎劒去，何日刺蛟回。"
        ],
        "notes": "",
        "id": "b5f79534e1c252c3969b84daf1004b3a"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "酬荅二首 一",
        "preface": "",
        "paragraphs": [
            "金鱼公子夹衫长，密装腰鞓割玉方。",
            "行处春风随马尾，柳花偏打内家香。"
        ],
        "notes": "",
        "id": "89e97ee541da987e9b68a787f399c8bc"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "酬荅二首 二",
        "preface": "",
        "paragraphs": [
            "雍州二月梅池春，御水䴔䴖暖白苹。",
            "试问酒旗歌板地，今朝谁是抝花人。"
        ],
        "notes": "",
        "id": "e6f11a0cb68bd1bfdfa4d1e9f24d18e7"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "画角东城",
        "preface": "",
        "paragraphs": [
            "河转曙萧萧，鸦飞睥睨高。",
            "帆长摽越甸，壁冷挂吴刀。",
            "淡菜生寒日，鲕鱼潠白涛。",
            "水花沾抹额，旗鼓夜迎潮。"
        ],
        "notes": "",
        "id": "a0eb37f8bf5a3ba11e46534a16e23870"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "谢秀才有妾缟练改从于人秀才留之不得[后]生感忆座人制诗嘲谢贺复继四首 一",
        "preface": "",
        "paragraphs": [
            "谁知泥忆云，望断梨花春。",
            "荷丝制机练，竹叶剪花裙。",
            "月明啼阿姊，灯暗会良人。",
            "也识君夫壻，金鱼挂在身。"
        ],
        "notes": "",
        "id": "2252efd497447b14f1891d66fd9568c6"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "谢秀才有妾缟练改从于人秀才留之不得[后]生感忆座人制诗嘲谢贺复继四首 二",
        "preface": "",
        "paragraphs": [
            "铜镜立青鸾，燕脂拂紫绵。",
            "腮花弄暗粉，眼尾泪侵寒。",
            "碧玉破不复，瑶琴重拨弦。",
            "今日非昔日，何人敢正看。"
        ],
        "notes": "",
        "id": "2156d672eb493cad95d278cdfe219e57"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "谢秀才有妾缟练改从于人秀才留之不得[后]生感忆座人制诗嘲谢贺复继四首 三",
        "preface": "",
        "paragraphs": [
            "洞房思不禁，蜂子作花心。",
            "灰暖残香炷，发冷青虫簪。",
            "夜遥灯焰短，睡熟小屏深。",
            "好作鸳鸯梦，南城罢捣碪。"
        ],
        "notes": "",
        "id": "483b8582cad0f1ca43b81468ea520db7"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "谢秀才有妾缟练改从于人秀才留之不得[后]生感忆座人制诗嘲谢贺复继四首 四",
        "preface": "",
        "paragraphs": [
            "寻常轻宋玉，今日嫁文鸯。",
            "戟干横龙簴，刀环倚桂窗。",
            "邀人裁半袖，端坐据胡床。",
            "泪湿红轮重，栖乌上井梁。"
        ],
        "notes": "",
        "id": "cfb93cb8c385f3666e8c066c075f1be9"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "昌谷读书示巴童",
        "preface": "",
        "paragraphs": [
            "虫响灯光薄，宵寒药气浓。",
            "君怜垂翅客，辛苦尚相从。"
        ],
        "notes": "",
        "id": "238986c66b66edb13cec3268bc755aa0"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "巴童荅",
        "preface": "",
        "paragraphs": [
            "巨鼻宜山褐，庞眉入苦吟。",
            "非君唱乐府，谁识怨秋深。"
        ],
        "notes": "",
        "id": "be7745b72963702d97488abb1de4e956"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "代崔家送客",
        "preface": "",
        "paragraphs": [
            "行盖柳烟下，马蹄白翩翩。",
            "恐随行处尽，何忍重扬鞭。"
        ],
        "notes": "",
        "id": "0367bf04d3ef22bfa4e2c5c9941a9518"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "出城",
        "preface": "",
        "paragraphs": [
            "雪下桂花稀，啼乌被弹归。",
            "关水乘驴影，秦风帽带垂。",
            "入乡试万里，无印自堪悲。",
            "卿卿忍相问，镜中双泪姿。"
        ],
        "notes": "",
        "id": "743e3eecb71f8af4654550862a3752ab"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "莫种树",
        "preface": "",
        "paragraphs": [
            "园中莫种树，种树四时愁。",
            "独睡南床月，今秋似去秋。"
        ],
        "notes": "",
        "id": "a7fe2b942a91ed2039bcfd41706935dc"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "将发",
        "preface": "",
        "paragraphs": [
            "东床卷席罢，[濩]落将行去。",
            "秋白遥遥空，日满门前路。"
        ],
        "notes": "",
        "id": "3026c5c88c538c6bd460a2c482de6a7e"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "追赋画江潭苑四首 一",
        "preface": "",
        "paragraphs": [
            "吴苑晓苍苍，宫衣水溅黄。",
            "小鬟红粉薄，骑马珮珠长。",
            "路指台城迥，罗薰袴褶香。",
            "行云沾翠辇，今日似襄王。"
        ],
        "notes": "",
        "id": "d8f7460e0af9c7f21841ec43336347a5"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "追赋画江潭苑四首 二",
        "preface": "",
        "paragraphs": [
            "宝袜菊衣单，蕉花密露寒。",
            "水光兰泽叶，带重剪刀钱。",
            "角暖盘弓易，靴长上马难。",
            "泪痕沾寝帐，匀粉照金鞍。"
        ],
        "notes": "",
        "id": "0f97c1f14a30ee8d39520c003eb3a969"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "追赋画江潭苑四首 三",
        "preface": "",
        "paragraphs": [
            "剪翅小鹰斜，[縚]根玉旋花。",
            "秋垂妆钿粟，箭箙钉文牙。",
            "●●啼深竹，䴔䴖老湿沙。",
            "宫官烧蜡火，飞烬汚铅华。"
        ],
        "notes": "",
        "id": "ab6a678e1176ece2d825cd74a483bf7f"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "追赋画江潭苑四首 四",
        "preface": "",
        "paragraphs": [
            "十骑簇芙蓉，宫衣小队红。",
            "练香熏宋鹊，寻箭踏卢龙。",
            "旗湿金铃重，霜干玉镫空。",
            "今朝画眉早，不待景阳钟。"
        ],
        "notes": "",
        "id": "04fc6adbac569c65e72fd7d9aa1fe7f4"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "潞州张大宅病酒遇江使寄上十四兄",
        "preface": "",
        "paragraphs": [
            "秋至昭关后，当知赵国寒。",
            "系书随短羽，写恨破长笺。",
            "病客眠清晓，疎桐坠绿鲜。",
            "城鸦啼粉堞，军吹压芦烟。",
            "岸帻褰沙幌，枯塘卧折莲。",
            "木窗银迹画，石磴水痕钱。",
            "旅酒侵愁肺，离歌绕懦弦。",
            "诗封两条泪，露折一枝兰。",
            "莎老沙鸡泣，松干瓦兽残。",
            "觉骑燕地马，梦载楚溪船。",
            "椒桂倾长席，鲈鲂斫玳筵。",
            "岂能忘旧路，江岛滞佳年。"
        ],
        "notes": "",
        "id": "77ac9ed0cb4b663bc38480932b7f64ee"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "难忘曲",
        "preface": "",
        "paragraphs": [
            "夹道开洞门，弱杨低画戟。",
            "帘影竹华起，箫声吹日色。",
            "蜂语绕妆镜，拂蛾学春碧。",
            "乱系丁香梢，满栏花向夕。"
        ],
        "notes": "",
        "id": "c601acc1707a6aa85951650e47c28bea"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "贾公闾贵壻曲",
        "preface": "",
        "paragraphs": [
            "朝衣不须长，分花对袍缝。",
            "嘤嘤白马来，满脑黄金重。",
            "今朝香气苦，珊瑚涩难枕。",
            "且要弄风人，暖蒲沙上饮。",
            "燕语踏帘钩，日虹屏中碧。",
            "潘令在河阳，无人死芳色。"
        ],
        "notes": "",
        "id": "66c859512aaaee7cadf426d9362c3a0e"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "夜饮朝眠曲",
        "preface": "",
        "paragraphs": [
            "觞酣出座东方高，腰横半解星劳劳。",
            "柳苑鸦啼公主醉，薄露压花蕙园气。",
            "玉转湿丝牵晓水，熟粉生香琅玕紫。",
            "夜饮朝眠断无事，楚罗之帏卧皇子。"
        ],
        "notes": "",
        "id": "438336829f4d27ac90370b45d4179281"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "王濬墓下作",
        "preface": "",
        "paragraphs": [
            "人间无阿童，犹唱水中龙。",
            "白草侵烟死，秋梨遶地红。",
            "古书平黑石，袖劒断青铜。",
            "耕势鱼鳞起，坟科马鬣封。",
            "菊花垂湿露，棘径卧干蓬。",
            "松柏愁香涩，南原几夜风。"
        ],
        "notes": "",
        "id": "18cf604242fb4ac3270aff5f24f87b0b"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "客游",
        "preface": "",
        "paragraphs": [
            "悲满千里心，日暖南山石。",
            "不谒承明庐，老作平原客。",
            "四时别家庙，三年去乡国。",
            "旅歌屡弹铗，归问时裂帛。"
        ],
        "notes": "",
        "id": "ffed06361a3fae270ea7f15e430c4277"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "崇义里滞雨",
        "preface": "",
        "paragraphs": [
            "落莫谁家子，来感长安秋。",
            "壮年抱羁恨，梦泣生白头。",
            "瘦马秣败草，雨沫飘寒沟。",
            "南宫古帘暗，湿景传签筹。",
            "家山远千里，云脚天东头。",
            "忧眠枕劒匣，客帐梦封侯。"
        ],
        "notes": "",
        "id": "dbd3f5e72cc9a61f5dcd1f56805ceed0"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "冯小怜",
        "preface": "",
        "paragraphs": [
            "湾头见小怜，请上琵琶弦。",
            "破得春风恨，今朝直几钱。",
            "裙垂竹叶带，鬓湿杏花烟。",
            "玉冷红丝重，齐宫妾驾鞭。"
        ],
        "notes": "",
        "id": "797defed2318a0f3732aae46e8d8ad58"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "赠陈商",
        "preface": "",
        "paragraphs": [
            "长安有男儿，二十心已朽。",
            "楞伽堆案前，楚辞系肘后。",
            "人生有穷拙，日暮聊饮酒。",
            "秪今道已塞，何必须白首。",
            "凄凄陈述圣，披褐鉏俎豆。",
            "学为尧舜文，时人责衰偶。",
            "柴门车辙冻，日下榆影瘦。",
            "黄昏访我来，苦节青阳皱。",
            "太华五千仞，劈地抽森秀。",
            "旁古无寸寻，一上戛牛斗。",
            "公卿纵不怜，宁能锁吾口。",
            "李生师太华，大坐看白昼。",
            "逢霜作朴𣙙，得气为春柳。",
            "礼节乃相去，顦顇如刍狗。",
            "风雪直斋坛，墨组贯铜绶。",
            "臣妾气态间，唯欲承箕帚。",
            "天眼何时开，古劒庸一吼。"
        ],
        "notes": "",
        "id": "8a8829d9b786245a45ec7cb81535215b"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "钓鱼诗",
        "preface": "",
        "paragraphs": [
            "秋水钓红渠，仙人待素书。",
            "菱丝萦独茧，蒲米蛰双鱼。",
            "斜竹垂清沼，长纶贯碧虚。",
            "饵悬春[蜥蜴]，钩坠小蟾蜍。",
            "詹子情无限，龙阳恨有余。",
            "为看烟浦上，楚女泪沾裾。"
        ],
        "notes": "",
        "id": "32e57cd4bb726e0dba05900a0ddd30ff"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "奉和二兄罢使遣马归延州",
        "preface": "",
        "paragraphs": [
            "空留三尺劒，不用一丸泥。",
            "马向沙场去，人归故国来。",
            "笛愁翻陇水，酒喜沥春灰。",
            "锦带休惊雁，罗衣尚鬬鸡。",
            "还吴已渺渺，入郢莫凄凄。",
            "自是桃李树，何畏不成蹊。"
        ],
        "notes": "",
        "id": "aedb73b6f4e5483ad78b8032e9b907d3"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "荅赠",
        "preface": "",
        "paragraphs": [
            "本是张公子，曾名萼绿华。",
            "沈香熏小像，杨柳伴啼鸦。",
            "露重金泥冷，杯阑玉树斜。",
            "琴堂沽酒客，新买后园花。"
        ],
        "notes": "",
        "id": "c36f848d29265d99e5c29c3fd25455e3"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "题赵生壁",
        "preface": "",
        "paragraphs": [
            "大妇然竹根，中妇舂玉屑。",
            "冬暖拾松枝，日烟坐蒙灭。",
            "木藓青桐老，石井水声发。",
            "曝背卧东亭，桃花满肌骨。"
        ],
        "notes": "",
        "id": "04798ad2aa6638846e5c1d5211557433"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "感春",
        "preface": "",
        "paragraphs": [
            "日暖自萧条，花悲北郭骚。",
            "榆穿莱子眼，柳断舞儿腰。",
            "上幕迎神燕，飞丝送百劳。",
            "胡琴今日恨，急语向檀槽。"
        ],
        "notes": "",
        "id": "440ae450ed716fbc84037037d8c615c7"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "仙人",
        "preface": "",
        "paragraphs": [
            "弹琴石壁上，翻翻一仙人。",
            "手持白鸾尾，夜扫南山云。",
            "鹿饮寒涧下，鱼归清海滨。",
            "当时汉武帝，书报桃花春。"
        ],
        "notes": "",
        "id": "87fe22bc36ed4a99c69c72eade8abfca"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "河阳歌",
        "preface": "",
        "paragraphs": [
            "染罗衣，秋蓝难著色。",
            "不是无心人，为作台邛客。",
            "花烧中潬城，颜郎身已老。",
            "惜许两少年，抽心似春草。",
            "今日见银牌，今夜鸣玉䜩。",
            "牛头高一尺，隔坐应相见。",
            "月从东方来，酒从东方转。",
            "觥船饫口红，[蜜]炬千枝烂。"
        ],
        "notes": "",
        "id": "637bf3b4d4e07d9d837d7bd5a08ec49e"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "花游曲",
        "preface": "",
        "paragraphs": [
            "春柳南陌态，冷花寒露姿。",
            "今朝醉城外，拂镜浓扫眉。",
            "烟湿愁车重，红油覆画衣。",
            "舞裙香不暖，酒色上来迟。"
        ],
        "notes": "",
        "id": "80689d2745352a9e6b0854bbaa0b405d"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "春昼",
        "preface": "",
        "paragraphs": [
            "朱城报春更漏转，光风催兰吹小殿。",
            "草细堪梳，柳长如线。",
            "卷衣秦帝，扫粉赵燕。",
            "日含画幕，蜂上罗荐。",
            "平阳花坞，河阳花县。",
            "越妇搘机，吴蚕作茧。",
            "菱汀系带，荷塘倚扇。",
            "江南有情，塞北无恨。"
        ],
        "notes": "",
        "id": "78685a061fce68ad6dc8e2be75dbf746"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "安乐宫",
        "preface": "",
        "paragraphs": [
            "深井桐乌起，尚复牵情水。",
            "未盥邵陵瓜，缾中弄长翠。",
            "新成安乐宫，宫如凤皇翅。",
            "歌回蜡板鸣，左悺提壶使。",
            "绿蘩悲水曲，茱萸别秋子。"
        ],
        "notes": "",
        "id": "d34efe0dd41689a4b64da7a9802229cc"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "胡蝶飞",
        "preface": "",
        "paragraphs": [
            "杨花扑帐春云热，龟甲屏风醉眼缬。",
            "东家胡蝶西家飞，白骑少年今日归。"
        ],
        "notes": "",
        "id": "e3c4befcd87da123fe041f9a9b951921"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "梁公子",
        "preface": "",
        "paragraphs": [
            "风彩出萧家，本是菖蒲花。",
            "南塘连子熟，洗马走江沙。",
            "御牋银沫冷，长簟凤窠斜。",
            "种柳营中暗，题书赐馆娃。"
        ],
        "notes": "",
        "id": "2bc3d78a15f1d74d5605a30301c70c80"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "牡丹种曲",
        "preface": "",
        "paragraphs": [
            "莲枝未长秦蘅老，走马驮金𣃁春草。",
            "水灌香泥却月盆，一夜绿房迎白晓。",
            "美人醉语园中烟，晚华已散蝶又阑。",
            "梁王老去罗衣在，拂袖风吹蜀国弦。",
            "归霞帔拖蜀帐昏，嫣红落粉罢承恩。",
            "檀郎谢女眠何处，楼台月明燕夜语。"
        ],
        "notes": "",
        "id": "a9efe374bc1273c72c2bb847b49913ce"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "后园凿井歌",
        "preface": "",
        "paragraphs": [
            "井上辘轳床上转，水声繁，弦声浅。",
            "情若何，荀奉倩。",
            "城头日，长向城头住。",
            "一日作千年，不须流下去。"
        ],
        "notes": "",
        "id": "79c1b6731362c15820af9986d9de9547"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "开愁歌",
        "preface": "",
        "paragraphs": [
            "秋风吹地百草干，华容碧影生晚寒。",
            "我当二十不得意，一心愁谢如枯兰。",
            "衣如飞鹑马如狗，临岐击剑生铜吼。",
            "旗亭下马解秋衣，请贳宜阳一壶酒。",
            "壶中唤天云不开，白昼万里闲凄迷。",
            "主人劝我养心骨，莫受俗物相填𧱉。"
        ],
        "notes": "",
        "id": "6329afa2bea359097a625a6f6d53c8be"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "秦宫诗",
        "preface": "",
        "paragraphs": [
            "越罗衫袂迎春风，玉刻麒麟腰带红。",
            "楼头曲宴仙人语，帐底吹笙香雾浓。",
            "人间酒暖春茫茫，花枝入帘白日长。",
            "飞窗复道传筹饮，十夜铜盘腻烛黄。",
            "秃衿小袖调鹦鹉，紫绣麻𩐀踏哮虎。",
            "斫桂烧金待晓筵，白鹿青苏夜半煮。",
            "桐英永巷骑新马，内屋深屏生色画。",
            "开门烂用水衡钱，卷起黄河向身泻。",
            "皇天厄运犹曾裂，秦宫一生花底活。",
            "鸾篦夺得不还人，醉睡氍毺满堂月。"
        ],
        "notes": "",
        "id": "316f35aeea4fe027b6763760ab444319"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "古邺城童子谣效王粲刺曹操",
        "preface": "",
        "paragraphs": [
            "邺城中，暮尘起。",
            "将黑丸，斫文吏。",
            "棘为鞭，虎为马。",
            "团团走，邺城下。",
            "切玉剑，射日弓。",
            "献何人，奉相公。",
            "扶毂来，关右儿。",
            "香扫涂，相公归。"
        ],
        "notes": "",
        "id": "7d7120cf267e7aaee1c8c88f7989252d"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "杨生青花紫石砚歌",
        "preface": "",
        "paragraphs": [
            "端州石工巧如神，踏天磨刀割紫云。",
            "佣刓抱水含满唇，暗洒苌弘冷血痕。",
            "纱帷昼暖墨花春，轻沤漂沫松麝薰。",
            "干腻薄重立脚匀，数寸光秋无日昏。",
            "圆毫促点声静新，孔砚宽顽何足云。"
        ],
        "notes": "",
        "id": "53d8a6ffa54f581d2cf5fd67927f48c8"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "房中思",
        "preface": "",
        "paragraphs": [
            "新桂如蛾眉，秋风吹小绿。",
            "行轮出门去，玉銮声断续。",
            "月轩下风露，晓庭自幽涩。",
            "谁能事贞素，卧听莎鸡泣。"
        ],
        "notes": "",
        "id": "c440a2142bcde059b1240fe931aec2e3"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "石城晓",
        "preface": "",
        "paragraphs": [
            "月落大隄上，女垣栖乌起。",
            "细露湿团红，寒香解夜醉。",
            "女牛渡天河，柳烟满城曲。",
            "上客留断缨，残蛾鬬双绿。",
            "春帐依微蝉翼罗，横茵突金隐体花。",
            "帐前轻絮鹤毛起，欲说春心无所似。"
        ],
        "notes": "",
        "id": "d9ea423a1e973c88d7281421c3c7db76"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "苦昼短",
        "preface": "",
        "paragraphs": [
            "飞光飞光，劝尔一杯酒。",
            "吾不识青天高，黄地厚。",
            "唯见月寒日暖，来煎人寿。",
            "食熊则肥，食蛙则瘦。",
            "神君何在，太一安有。",
            "天东有若木，下置衔烛龙。",
            "吾将斩龙足，嚼龙肉。",
            "使之朝不得回，夜不得伏。",
            "自然老者不死，少者不哭。",
            "何为服黄金，吞白玉。",
            "谁似任公子，云中骑碧驴。",
            "刘彻茂陵多滞骨，嬴政梓棺费鲍鱼。"
        ],
        "notes": "",
        "id": "203b51d85b473b3d9dc838234c296f22"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "章和二年中",
        "preface": "",
        "paragraphs": [
            "云萧索，田风拂拂，麦芒如篲黍如粟。",
            "关中父老百领襦，关东吏人乏诟租。",
            "健犊春耕土膏黑，菖蒲丛丛沿水脉。",
            "殷勤为我下田租，百钱携偿丝桐客。",
            "游春漫光坞花白，野林散香神降席。",
            "拜神得寿献天子，七星贯断姮娥死。"
        ],
        "notes": "",
        "id": "d4bc05de6a237bea559e739cd40a0518"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "春归昌谷",
        "preface": "",
        "paragraphs": [
            "束发方读书，谋身苦不早。",
            "终军未乘传，颜子鬓先老。",
            "天网信崇大，矫士常慅慅。",
            "逸目骈甘华，羁心如荼蓼。",
            "旱云二三月，岑岫相颠倒。",
            "谁揭頳玉盘，东方发红照。",
            "春热张鹤盖，兔目官槐小。",
            "思焦面如病，尝胆肠似绞。",
            "京国心烂漫，夜梦归家少。",
            "发轫东门外，天地皆浩浩。",
            "青树骊山头，花风满秦道。",
            "宫台光错落，装尽偏峰峤。",
            "细绿及团红，当路杂啼笑。",
            "香风下高广，鞍马正华耀。",
            "独乘鸡栖车，自觉少风调。",
            "心曲语形影，祗身焉足乐。",
            "岂能脱负檐，刻鹤曾无兆。",
            "幽幽太华侧，老柏如建纛。",
            "龙皮相排戛，翠羽更荡掉。",
            "驱趋委憔悴，眺览强容貌。",
            "花蔓阂行辀，縠烟暝深徼。",
            "少健无所就，入门愧家老。",
            "听讲依大树，观书临曲沼。",
            "知非出柙虎，甘作藏雾豹。",
            "韩鸟处[矰]缴，湘鯈在笼罩。",
            "狭行无廓落，壮士徒轻躁。"
        ],
        "notes": "",
        "id": "9d79abafefc2febd20bfe04089a4ecc1"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "昌谷诗",
        "preface": "",
        "paragraphs": [
            "昌谷五月稻，细青满平水。",
            "遥峦相压叠，颓绿愁堕地。",
            "光洁无秋思，凉旷吹浮媚。",
            "竹香满凄寂，粉节涂生翠。",
            "草发垂恨鬓，光露泣幽泪。",
            "层围烂洞曲，芳径老红醉。",
            "攒虫锼古柳，蝉子鸣高邃。",
            "大带委黄葛，紫蒲交狭涘。",
            "石钱差复藉，厚叶皆蟠腻。",
            "汰沙好平白，立马印青字。",
            "晚鳞自遨游，瘦鹄暝单跱。",
            "嘹嘹湿蛄声，咽源惊溅起。",
            "纡缓玉真路，神娥蕙花里。",
            "苔絮萦涧砾，山实垂頳紫。",
            "小柏俨重扇，肥松突丹髓。",
            "鸣流走响韵，垅秋拖光穟。",
            "莺唱闵女歌，瀑悬楚练帔。",
            "风露满笑眼，骈岩杂舒坠。",
            "乱条迸石岭，细颈喧岛毖。",
            "日脚埽昏翳，新云启华閟。",
            "谧谧厌夏光，商风道清气。",
            "高眠服玉容，烧桂祀天几。",
            "雾衣夜披拂，眠坛梦真粹。",
            "待驾栖鸾老，故宫椒壁圮。",
            "鸿珑数铃响，羁臣发凉思。",
            "阴藤束朱键，龙帐著魈魅。",
            "碧锦帖花柽，香衾事残贵。",
            "歌尘蠹木在，舞彩长云似。",
            "珍壤割绣段，里俗祖风义。",
            "邻凶不相杵，疫病无邪祀。",
            "鲐皮识仁惠，丱角知腼耻。",
            "县省司刑官，户乏诟租吏。",
            "竹薮添堕简，石矶引钩饵。",
            "溪湾转水带，芭蕉倾蜀纸。",
            "岑光晃縠襟，孤景拂繁事。",
            "泉尊陶宰酒，月眉谢郎妓。",
            "丁丁幽钟远，矫矫单飞至。",
            "霞𪩘殷嵯峨，危溜听争次。",
            "淡蛾流平碧，薄月眇阴悴。",
            "凉光入涧岸，廓尽山中意。",
            "渔童下宵网，霜禽竦烟翅。",
            "潭镜滑蛟涎，浮珠𪡋鱼戏。",
            "风桐瑶匣瑟，萤星锦城使。",
            "柳缀长缥带，篁掉短笛吹。",
            "石根缘绿藓，芦笋抽丹渍。",
            "漂旋弄天影，古桧拏云臂。",
            "愁月薇帐红，罥云香蔓刺。",
            "芒麦平百井，闲乘列千肆。",
            "刺促成纪人，好学鸱夷子。"
        ],
        "notes": "",
        "id": "cf5c7f24b0e60e8c4140e69e40719d1f"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "铜驼悲",
        "preface": "",
        "paragraphs": [
            "落魄三月罢，寻花去东家。",
            "谁作送春曲，洛岸悲铜驼。",
            "桥南多马客，北山饶古人。",
            "客饮杯中酒，驼悲千万春。",
            "生世莫徒劳，风吹盘上烛。",
            "厌见桃株笑，铜驼夜来哭。"
        ],
        "notes": "",
        "id": "7350418fe6af9c063cf95233b58c6c1f"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "自昌谷到洛后门",
        "preface": "",
        "paragraphs": [
            "九月大野白，苍芩竦秋门。",
            "寒凉十月末，露霰蒙晓昏。",
            "澹色结昼天，心事填空云。",
            "道上千里风，野竹蛇涎痕。",
            "石涧涷波声，鸡叫清寒晨。",
            "强行到东舍，解马投旧邻。",
            "东家名廖者，乡曲传姓辛。",
            "杖头非饮酒，吾请造其人。",
            "始欲南去楚，又将西适秦。",
            "襄王与武帝，各自留青春。",
            "闻道兰台上，宋玉无归魂。",
            "缃缥两行字，蛰虫蠹秋芸。",
            "为探秦台意，岂命余负薪。"
        ],
        "notes": "",
        "id": "19effd0e0fc1253ec226d2f1e13c0943"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "七月一日晓入太行山",
        "preface": "",
        "paragraphs": [
            "一夕遶山秋，香露溘蒙菉。",
            "新桥倚云阪，候虫嘶露朴。",
            "洛南今已远，越衾谁为熟。",
            "石气何凄凄，老莎如短镞。"
        ],
        "notes": "",
        "id": "5d3c496a8727ce743eb81969b978e771"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "秋凉诗寄正字十二兄",
        "preface": "",
        "paragraphs": [
            "闭门感秋风，幽姿任契阔。",
            "大野生素空，天地旷肃杀。",
            "露光泣残蕙，虫响连夜发。",
            "房寒寸辉薄，迎风绛纱折。",
            "披书古芸馥，恨唱华容歇。",
            "百日不相知，花光变凉节。",
            "弟兄谁念虑，牋翰既通达。",
            "青袍度白马，草简奏东阙。",
            "梦中相聚笑，觉见半床月。",
            "长思剧寻环，乱忧抵覃葛。"
        ],
        "notes": "",
        "id": "6f4b721fba84c23a2a71be7eb81d61a6"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "艾如张",
        "preface": "",
        "paragraphs": [
            "锦襜褕，绣裆襦。",
            "强饮啄，哺尔雏。",
            "陇东卧穟满风雨，莫信笼媒陇西去。",
            "齐人织网如素空，张在野田平碧中。",
            "网丝漠漠无形影，误尔触之伤首红。",
            "艾叶绿花谁剪刻，中藏祸机不可测。"
        ],
        "notes": "",
        "id": "1fa5ae89f36d139ab51330b0e396e08c"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "上云乐",
        "preface": "",
        "paragraphs": [
            "飞香走红满天春，花龙盘盘上紫云。",
            "三千宫女列金屋，五十弦瑟海上闻。",
            "天江碎碎银沙路，嬴女机中断烟素。",
            "断烟素，缝衣缕，八月一日君前舞。"
        ],
        "notes": "",
        "id": "1c79c937a78e7c23049786f42d861780"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "摩多楼子",
        "preface": "",
        "paragraphs": [
            "玉塞去金人，二万四千里。",
            "风吹沙作云，一时渡辽水。",
            "天白水如练，甲丝双串断。",
            "行行莫苦辛，城月犹残半。",
            "晓气朔烟上，趢趗胡马蹄。",
            "行人临水别，隔陇长东西。"
        ],
        "notes": "",
        "id": "df8c0787f34024fba39f8d0f3badcb4e"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "猛虎行",
        "preface": "",
        "paragraphs": [
            "长戈莫舂，长弩莫抨。",
            "乳孙哺子，教得生狞。",
            "举头为城，掉尾为旌。",
            "东海黄公，愁见夜行。",
            "道逢驺虞，牛哀不平。",
            "何用尺刀，壁上雷鸣。",
            "泰山之下，妇人哭声。",
            "官家有程，吏不敢听。"
        ],
        "notes": "",
        "id": "846d74b298b2f187e8be6fc000aa19d5"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "日出行",
        "preface": "",
        "paragraphs": [
            "白日下昆仑，发光如舒丝。",
            "徒照葵藿心，不照游子悲。",
            "折折黄河曲，日从中央转。",
            "旸谷耳曾闻，若木眼不见。",
            "奈尔铄石，胡为销人，羿弯弓属矢那不中。",
            "足令久不得奔，讵教晨光夕昏。"
        ],
        "notes": "",
        "id": "45c1aeb4694024c9bc23fa4952cc1cf8"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "苦篁调啸引",
        "preface": "",
        "paragraphs": [
            "请说轩辕在时事，伶伦采竹二十四。",
            "伶伦采之自昆丘，轩辕诏遣中分作十二。",
            "伶伦以之正音律，轩辕以之调元气。",
            "当时黄帝上天时，二十三管咸相随。",
            "唯留一管人间吹，无德不能得此管，此管沈埋虞舜祠。"
        ],
        "notes": "",
        "id": "39045370b34172e2fc90283202b24fac"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "拂舞歌辞",
        "preface": "",
        "paragraphs": [
            "吴娥声绝天，空云闲裴回。",
            "门外满车马，亦须生绿苔。",
            "尊有乌程酒，劝君千万寿。",
            "全胜汉武锦楼上，晓望晴寒饮花露。",
            "东方日不破，天光无老时。",
            "丹成作蛇乘白雾，千年重化玉井土。",
            "从蛇作土一千载，吴堤绿草年年在。",
            "背有八卦称神仙，邪鳞顽甲滑腥涎。"
        ],
        "notes": "",
        "id": "7e35d1bc9954ee610fb2278dd81408dd"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "夜坐吟",
        "preface": "",
        "paragraphs": [
            "踏踏马蹄谁见过，眼看北斗直天河。",
            "西风罗幕生翠波，铅华笑妾颦青蛾。",
            "为君起唱长相思，帘外严霜皆倒飞。",
            "明星烂烂东方陲，红霞梢出东南涯，陆郎去矣乘班骓。"
        ],
        "notes": "",
        "id": "078099f9bde5006b704afea28949633b"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "箜篌引",
        "preface": "",
        "paragraphs": [
            "公乎公乎，提壶将焉如。",
            "屈平沈湘不足慕，徐衍入海诚为愚。",
            "公乎公乎，床有菅席盘有鱼。",
            "北里有贤兄，东隣有小姑。",
            "陇亩油油黍与葫，瓦甒浊醪蚁浮浮。",
            "黍可食，醪可饮，公乎公乎其奈居。",
            "被发奔流竟何如，贤兄小姑哭呜呜。"
        ],
        "notes": "",
        "id": "1fc99696ddf5ff09f13280a9b276bcee"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "巫山高",
        "preface": "",
        "paragraphs": [
            "碧丛丛，高插天，大江翻澜神曳烟。",
            "楚魂寻梦风飔然，晓风飞雨生苔钱。",
            "瑶姬一去一千年，丁香筇竹啼老猨。",
            "古祠近月蟾桂寒，椒花坠红湿云间。"
        ],
        "notes": "",
        "id": "a3ba0f0d19d512b2aa642c25afd618b3"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "平城下",
        "preface": "",
        "paragraphs": [
            "饥寒平城下，夜夜守明月。",
            "别劒无玉花，海风断鬓发。",
            "塞长连白空，遥见汉旗红。",
            "青帐吹短笛，烟雾湿昼龙。",
            "日晚在城上，依稀望城下。",
            "风吹枯蓬起，城中嘶瘦马。",
            "借问筑城吏，去关几千里。",
            "惟愁裹尸归，不惜倒戈死。"
        ],
        "notes": "",
        "id": "89d20aa156594831597138e3c9000151"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "江南弄",
        "preface": "",
        "paragraphs": [
            "江中绿雾起凉波，天上叠𪩘红嵯峨。",
            "水风浦云生老竹，渚暝蒲帆如一幅。",
            "鲈鱼千头酒百斛，酒中倒卧南山绿。",
            "吴歈越吟未终曲，江上团团帖寒玉。"
        ],
        "notes": "",
        "id": "59b8dc36ba5313fb4092e00d38ecc8be"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "荣华乐",
        "preface": "",
        "paragraphs": [
            "鸢肩公子二十余，齿编贝，唇激朱。",
            "气如虹霓，饮如建瓴。",
            "走马夜归呌严更，径穿复道游椒房。",
            "龙裘金玦杂花光，玉堂调笑金楼子。",
            "台下戏学邯郸倡，口吟舌话称女郎。",
            "锦祛绣面汉帝旁，得明珠十斛。",
            "白璧一双，新诏垂金曳紫光煌煌。",
            "马如飞，人如水。",
            "九卿六官皆望履，将回日月先反掌。",
            "欲作江河唯画地，峨峨虎冠上切云。",
            "竦劒晨趋凌紫氛，绣段千寻贻皂隶。",
            "黄金百镒贶家臣，十二门前张大宅。",
            "晴春烟起连天碧，金铺缀日杂红光。",
            "铜龙啮环似争力，瑶姬凝醉卧芳席。",
            "海素笼窗空下隔，丹穴取凤充行庖。",
            "貜貜如拳那足食，金蟾呀呀兰烛香。",
            "军装武妓声琅珰，谁知花雨夜来过。",
            "但见池台春草长，嘈嘈弦吹匝天开。",
            "洪厓箫声遶天来，天长一矢贯双虎。",
            "云弝绝骋聒旱雷，乱袖交竿管儿舞。",
            "吴音绿鸟学言语，能教刻石平紫金。",
            "解送刻毛寄新兔，三皇皇后七贵人。",
            "五十校尉二将军，当时飞去逐彩云，化作今日京华春。"
        ],
        "notes": "",
        "id": "e9c98d91e82ac1252a58280c9efea298"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "相劝酒",
        "preface": "",
        "paragraphs": [
            "羲和骋六辔，昼夕不曾闲。",
            "弹乌崦嵫竹，抶马蟠桃鞭。",
            "蓐收既断翠柳，青帝又造红兰。",
            "尧舜至今万万岁，数子将为倾盖间。",
            "青钱白璧买无端，丈夫快意方为欢。",
            "臛蠵臛熊何足云，会须钟饮北海，箕踞南山。",
            "歌淫淫，管愔愔，横波好送雕题金。",
            "人生得意且如此，何用强知元化心。",
            "相劝酒，终无辍，伏愿陛下鸿名终不歇。",
            "子孙绵如石上葛，来长安，车骈骈。",
            "中有梁冀旧宅，石崇故园。"
        ],
        "notes": "",
        "id": "8f1e27794a8a8bf0c70df82e6341895c"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "瑶华乐",
        "preface": "",
        "paragraphs": [
            "穆天子，走龙媒，八辔冬珑逐天回。",
            "五精扫地凝云开，高门左右日月环。",
            "四方错镂棱层殷，舞霞垂尾长盘珊。",
            "江澄海净神母颜，施红点翠照虞泉。",
            "曳云拖玉下昆山，列斾如松，张盖如轮。",
            "金风殿秋，清明发春。",
            "八銮十乘，矗如云屯。",
            "琼钟瑶席甘露文，玄霜绛雪何足云，薰梅染柳将赠君。",
            "铅华之水洗君骨，与君相对作真质。"
        ],
        "notes": "",
        "id": "4d92c19d7b41cc5b7cadebad16ddd086"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "北中寒",
        "preface": "",
        "paragraphs": [
            "一方黑照三方紫，黄河冰合鱼龙死。",
            "三尺木皮断文理，百石强车上河水。",
            "霜花草上大如钱，挥刀不入迷蒙天。",
            "争瀯海水飞凌喧，山瀑无声玉虹悬。"
        ],
        "notes": "",
        "id": "0d4279dd1d82f84c04af403f02f02d68"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "梁台古愁",
        "preface": "",
        "paragraphs": [
            "梁王台沼空中立，天河之水夜飞入。",
            "台前鬬玉作蛟龙，绿粉扫天愁露湿。",
            "撞钟饮酒行射天，金虎蹙裘喷血斑。",
            "朝朝暮暮愁海翻，长绳系日乐当年。",
            "芙蓉凝红得秋色，兰脸别春啼脉脉。",
            "芦洲客雁报春来，寥落野篁秋漫白。"
        ],
        "notes": "",
        "id": "c1485d31c10ef6067d4478a804e314f0"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "公无出门",
        "preface": "",
        "paragraphs": [
            "天迷迷，地密密。",
            "熊虺食人魂，雪霜断人骨。",
            "嗾犬狺狺相索索，舐掌偏宜佩兰客。",
            "帝遣乘轩灾自息，玉星点劒黄金轭。",
            "我虽跨马不得还，历阳湖波大如山。",
            "毒虬相视振金环，狻猊猰貐吐嚵涎。",
            "鲍焦一世披草眠，颜回廿九鬓毛斑。",
            "颜回非血衰，鲍焦不违天。",
            "天畏遭衔啮，所以致之然。",
            "分明犹惧公不信，公看呵壁书问天。"
        ],
        "notes": "",
        "id": "c8759b2bf9961c95e991f5b1499bb679"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "神弦别曲",
        "preface": "",
        "paragraphs": [
            "巫山小女隔云别，春风松花山上发。",
            "绿盖独穿香径归，白马花竿前孑孑。",
            "蜀江风澹水如罗，堕兰谁泛相经过。",
            "南山桂树为君死，云衫浅汚红脂花。"
        ],
        "notes": "",
        "id": "a99b05b2783226a5449977c1a698859e"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "绿水词",
        "preface": "",
        "paragraphs": [
            "今宵好风月，阿侯在何处。",
            "为有倾人色，翻成足愁苦。",
            "东湖采莲叶，南湖拔蒲根。",
            "未持寄小姑，且持感愁魂。"
        ],
        "notes": "",
        "id": "7c9f3cc9f3d538dab17b9532a297f839"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "沙路曲",
        "preface": "",
        "paragraphs": [
            "柳脸半眠丞相树，珮马钉铃踏沙路。",
            "断烬遗香褭翠烟，烛骑啼乌上天去。",
            "帝家玉龙开九关，帝前动笏移南山。",
            "独垂重印押千官，金窠篆字红屈盘。",
            "沙路归来闻好语，旱火不光天下雨。"
        ],
        "notes": "",
        "id": "67f2a40e8cd8dfa01eec940726b3ade4"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "上之回",
        "preface": "",
        "paragraphs": [
            "上之回，大旗喜。",
            "悬红云，挞凤尾。",
            "劒匣破，舞蛟龙。",
            "蚩尤死，鼓逢逢。",
            "天高庆雷齐坠地，地无惊烟海千里。"
        ],
        "notes": "",
        "id": "c23b9cb67c921c35840ec5ab735e7ce2"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "高轩过",
        "preface": "",
        "paragraphs": [
            "华裾织翠青如葱，金环压辔摇玲珑。",
            "马蹄隐耳声隆隆，入门下马气如虹。",
            "云是东京才子，文章巨公。",
            "二十八宿罗心胸，九精照耀贯当中。",
            "殿前作赋声摩空，笔补造化天无功。",
            "庞眉书客感秋蓬，谁知死草生华风。",
            "我今垂翅附冥鸿，他日不羞蛇作龙。"
        ],
        "notes": "",
        "id": "f360dda0381563aa35dd049eee0f0495"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "贝宫夫人",
        "preface": "",
        "paragraphs": [
            "丁丁海女弄金环，雀钗翘揭双翅关。",
            "六宫不语一生闲，高悬银牓照青山。",
            "长眉凝绿几千年，清凉堪老镜中鸾。",
            "秋肌稍觉玉衣寒，空光帖妥水如天。"
        ],
        "notes": "",
        "id": "e188e324fbb736affb7a9dd30c8874d7"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "兰香神女庙",
        "preface": "",
        "paragraphs": [
            "古春年年在，闲绿摇暖云。",
            "松香飞晚华，柳渚含日昏。",
            "沙砌落红满，石泉生水芹。",
            "幽篁画新粉，蛾绿横晓门。",
            "弱蕙不胜露，山秀愁空春。",
            "舞珮剪鸾翼，帐带涂轻银。",
            "兰桂吹浓香，菱藕长莘莘。",
            "看雨逢瑶姬，乘船值江君。",
            "吹箫饮酒醉，结绶金丝裙。",
            "走天呵白鹿，游水鞭锦鳞。",
            "密发虚鬟飞，腻颊凝花匀。",
            "团鬓分蛛巢，秾眉笼小唇。",
            "弄蝶和轻妍，风光怯腰身。",
            "深帏金鸭冷，奁镜幽凤尘。",
            "踏雾乘风归，撼玉山上闻。"
        ],
        "notes": "",
        "id": "63dd3e8a300d880202e10dfb6bf5163f"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "送韦仁实兄弟入关",
        "preface": "",
        "paragraphs": [
            "送客饮别酒，千觞无赭颜。",
            "何物最伤心，马首鸣金镮。",
            "野色浩无主，秋明空旷间。",
            "坐来壮胆破，断目不能看。",
            "行槐引西道，青梢长攒攒。",
            "韦郎好兄弟，叠玉生文翰。",
            "我在山上舍，一亩蒿硗田。",
            "夜雨呌租吏，春声暗交关。",
            "谁解念劳劳，苍突唯南山。"
        ],
        "notes": "",
        "id": "0f976dde006958b9b2b059d6c9c98eaa"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "洛阳城外别皇甫湜",
        "preface": "",
        "paragraphs": [
            "洛阳吹别风，龙门起断烟。",
            "冬树束生涩，晚紫凝华天。",
            "单身野霜上，疲马飞蓬间。",
            "凭轩一双泪，奉坠绿衣前。"
        ],
        "notes": "",
        "id": "1ba5a3d6b4d36fcfe1e76c2c9d102477"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "溪晚凉",
        "preface": "",
        "paragraphs": [
            "白狐向月号山风，秋寒扫云留碧空。",
            "玉烟青湿白如幢，银湾晓转流天东。",
            "溪汀眠鹭梦征鸿，轻涟不语细游溶。",
            "层岫回岑复叠龙，苦篁对客吟歌筒。"
        ],
        "notes": "",
        "id": "23c16c74c4dbf3a21ee78f898035e64d"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "官不来题皇甫湜先辈厅",
        "preface": "",
        "paragraphs": [
            "官不来，官庭秋，老桐错干青龙愁。",
            "书司曹佐走如牛，叠声问佐官来不。",
            "官不来，门幽幽。"
        ],
        "notes": "",
        "id": "0e3efdfc3a07426b3ab70379f896046a"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "长平箭头歌",
        "preface": "",
        "paragraphs": [
            "漆灰骨末丹水沙，凄凄古血生铜花。",
            "白翎金簳雨中尽，直余三脊残狼牙。",
            "我寻平原乘两马，驿东石田蒿坞下。",
            "风长日短星萧萧，黑旗云湿悬空夜。",
            "左魂右魄啼肌瘦，酪瓶倒尽将羊炙。",
            "虫栖雁病芦笋红，回风送客吹阴火。",
            "访古汍澜收断镞，折锋赤璺曾刲肉。",
            "南陌东城马上儿，劝我将金换簝竹。"
        ],
        "notes": "",
        "id": "6ef43699c194ee436c40b15e34ca4b51"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "江楼曲",
        "preface": "",
        "paragraphs": [
            "楼前流水江陵道，鲤鱼风起芙蓉老。",
            "晓钗催鬓语南风，抽帆归来一日功。",
            "鼍吟浦口飞梅雨，竿头酒旗换青苎。",
            "萧骚浪白云差池，黄粉油衫寄郎主。",
            "新槽酒声苦无力，南湖一顷菱花白。",
            "眼前便有千里愁，小玉开屏见山色。"
        ],
        "notes": "",
        "id": "5acce8427b88190140cc36d474f00a29"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "塞下曲",
        "preface": "",
        "paragraphs": [
            "胡角引北风，蓟门白于水。",
            "天含青海道，城头月千里。",
            "露下旗蒙蒙，寒金鸣夜刻。",
            "蕃甲鏁蛇鳞，马嘶青冢白。",
            "秋静见旄头，沙远席羁愁。",
            "帐北天应尽，河声出塞流。"
        ],
        "notes": "",
        "id": "4b1eeededa6e8db8c1e80ef8515f8ff3"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "染丝上春机",
        "preface": "",
        "paragraphs": [
            "玉罂泣水桐花井，蒨丝沈水如云影。",
            "美人嬾态燕脂愁，春梭抛掷鸣高楼。",
            "彩线结茸背复叠，白袷玉郎寄桃叶。",
            "为君挑鸾作腰绶，愿君处处宜春酒。"
        ],
        "notes": "",
        "id": "63dcd6004575a37035dc01a2e081a34c"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "五粒小松歌",
        "preface": "",
        "paragraphs": [
            "蛇子蛇孙鳞蜿蜿，新香几粒洪厓饭。",
            "绿波浸叶满浓光，细束龙髯铰刀剪。",
            "主人壁上铺州图，主人堂前多俗儒。",
            "月明白露秋泪滴，石笋溪云肯寄书。"
        ],
        "notes": "",
        "id": "1715e8e0ba6fdd88e32100bceb921cba"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "塘上行",
        "preface": "",
        "paragraphs": [
            "藕花凉露湿，花缺藕根涩。",
            "飞下雌鸳鸯，塘水声溘溘。"
        ],
        "notes": "",
        "id": "11fe72d0cec7d79dd71bad9eec1c27b2"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "吕将军歌",
        "preface": "",
        "paragraphs": [
            "吕将军，骑赤兔。",
            "独携大胆出秦门，金粟堆边哭陵树。",
            "北方逆气污青天，劒龙夜呌将军闲。",
            "将军振袖挥劒锷，玉阙朱城有门阁。",
            "榼榼银龟摇白马，傅粉女郎火旗下。",
            "恒山铁骑请金枪，遥闻箙中花箭香。",
            "西郊寒蓬叶如刺，皇天新栽养神骥。",
            "廐中高桁排蹇蹄，饱食青刍饮白水。",
            "圆苍低迷盖张地，九州人事皆如此。",
            "赤山秀铤御时英，绿眼将军会天意。"
        ],
        "notes": "",
        "id": "ed6def60e6aa09876560dd9173fc2c94"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "休洗红",
        "preface": "",
        "paragraphs": [
            "休洗红，洗多红色浅。",
            "卿卿骋少年，昨日殷桥见。",
            "封侯早归来，莫作弦上箭。"
        ],
        "notes": "",
        "id": "842e533acadc6e7f75aaf0e3dee74c8b"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "神弦曲",
        "preface": "",
        "paragraphs": [
            "西山日没东山昏，旋风吹马马踏云。",
            "画弦素管声浅繁，花裙綷䌨步秋尘。",
            "桂叶刷风桂坠子，青狸哭血寒狐死。",
            "古壁彩虬金帖尾，雨工骑入秋潭水。",
            "百年老鸮成木魅，笑声碧火巢中起。"
        ],
        "notes": "",
        "id": "bd751e53e5d9aa10de8b3c26fb328814"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "野歌",
        "preface": "",
        "paragraphs": [
            "鵶翎羽箭山桑弓，仰天射落衔芦鸿。",
            "麻衣黑肥冲北风，带酒日晚歌田中。",
            "男儿屈穷心不穷，枯荣不等嗔天公。",
            "寒风又变为春柳，条条看即烟蒙蒙。"
        ],
        "notes": "",
        "id": "73c4bbda43078a1ee44527a9cdd71683"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "神弦",
        "preface": "",
        "paragraphs": [
            "女巫浇酒云满空，玉炉炭火香冬冬。",
            "海神山鬼来座中，纸钱窸窣鸣𩘶风。",
            "相思木帖金舞鸾，攒蛾一啑重一弹。",
            "呼星召鬼歆杯盘，山魅食时人森寒。",
            "终南日色低平湾，神兮长在有无间。",
            "神嗔神喜师更颜，送神万骑还青山。"
        ],
        "notes": "",
        "id": "c0b6ea6ca97561c3a3607626fb291112"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "将进酒",
        "preface": "",
        "paragraphs": [
            "琉璃钟，琥珀浓，小槽酒滴真珠红。",
            "烹龙炮凤玉脂泣，罗屏绣幕围香风。",
            "吹龙笛，击鼍鼓，皓齿歌，细腰舞。",
            "况是青春日将暮，桃花乱落如红雨。",
            "劝君终日酩酊醉，酒不到刘伶坟上土。"
        ],
        "notes": "",
        "id": "859b2a221ab7aba63c6533dd027f243c"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "美人梳头歌",
        "preface": "",
        "paragraphs": [
            "西施晓梦绡帐寒，香鬟堕髻半沈檀。",
            "辘轳咿哑转鸣玉，惊起芙蓉睡新足。",
            "双鸾开镜秋水光，解鬟临镜立象床。",
            "一编香丝云撒地，玉钗落处无声腻。",
            "纤手却盘老鵶色，翠滑宝钗簪不得。",
            "春风烂熳恼娇慵，十八鬟多无气力。",
            "妆成𩭏鬌敧不斜，云裾数步踏雁沙。",
            "背人不语向何处，下堦自折樱桃花。"
        ],
        "notes": "",
        "id": "9dcb3d796c30ea511db1daad510221d5"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "月漉漉篇",
        "preface": "",
        "paragraphs": [
            "月漉漉，波烟玉。",
            "莎青桂花繁，芙蓉别江木。",
            "粉态裌罗寒，雁羽铺烟湿。",
            "谁能看石帆，乘船镜中入。",
            "秋白鲜红死，水香莲子齐。",
            "挽菱隔歌袖，绿刺罥银泥。"
        ],
        "notes": "",
        "id": "5de94c615b62f9beca19eb1c5b731dfa"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "京城",
        "preface": "",
        "paragraphs": [
            "驱马出门意，牢落长安心。",
            "两事谁向道，自作秋风吟。"
        ],
        "notes": "",
        "id": "ceb548e092bcc933f40b8a527cfe473d"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "官街鼓",
        "preface": "",
        "paragraphs": [
            "晓声隆隆催转日，暮声隆隆呼月出。",
            "汉城黄柳暎新帘，柏陵飞燕埋香骨。",
            "磓发千年日长白，孝武秦王听不得。",
            "从君翠发芦花色，独共南山守中国。",
            "几回天上葬神仙，漏声相将无断缘。"
        ],
        "notes": "",
        "id": "8a08b519fce32d5c621dac9d60bf9af3"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "许公子郑姬歌",
        "preface": "",
        "paragraphs": [
            "许史世家外亲贵，宫锦千端买沈醉。",
            "铜驼酒熟烘明胶，古堤大柳烟中翠。",
            "桂开客花名郑袖，入洛闻香鼎门口。",
            "先将芍药献妆台，后解黄金大如斗。",
            "莫愁帘中许合欢，清弦五十为君弹。",
            "弹声咽春弄君骨，骨兴牵人马上鞍。",
            "两马八蹄踏兰苑，情如合竹谁能见。",
            "夜光玉枕栖凤皇，袷罗当门刺纯线。",
            "长翻蜀纸卷明君，转角含商破碧云。",
            "自从小靥来东道，曲里长眉少见人。",
            "相如冢上生秋柏，三秦谁是言情客。",
            "蛾鬟醉眼拜诸宗，为谒皇孙请曹植。"
        ],
        "notes": "",
        "id": "b683de5f2ceaa77cbad0f97554d7c063"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "新夏歌",
        "preface": "",
        "paragraphs": [
            "晓木千笼真蜡彩，落蕊枯香数分在。",
            "阴枝秀牙卷缥茸，长风回气扶葱茏。",
            "野家麦畦上新垅，长畛裴回桑柘重。",
            "刺香满地菖蒲草，雨梁燕语悲身老。",
            "三月摇扬入河道，天浓地浓柳梳扫。"
        ],
        "notes": "",
        "id": "0f7ac961305934594ff17edfb6e3d300"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "题归梦",
        "preface": "",
        "paragraphs": [
            "长安风雨夜，书客梦昌谷。",
            "怡怡中堂笑，小弟栽涧菉。",
            "家门厚重意，望我饱饥腹。",
            "劳劳一寸心，灯花照鱼目。"
        ],
        "notes": "",
        "id": "ed57d78bf0d3f4be89d0f84af48d9c58"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "经沙苑",
        "preface": "",
        "paragraphs": [
            "野水泛长澜，宫牙开小蒨。",
            "无人柳自春，草渚鸳鸯暖。",
            "晴嘶卧沙马，老去悲啼展。",
            "今春还不归，塞嘤折翅雁。"
        ],
        "notes": "",
        "id": "d289939791c33fc5861a205f1f024ca2"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "出城别张又新酬李汉",
        "preface": "",
        "paragraphs": [
            "李子别上国，南山崆峒春。",
            "不闻今夕鼓，差慰煎情人。",
            "赵壹赋命薄，马卿家业贫。",
            "乡书何所报，紫蕨生石云。",
            "长安玉桂国，戟带披侯门。",
            "惨阴地自光，宝马踏晓昏。",
            "腊春戏草苑，玉挽鸣𨏈辚。",
            "绿网缒金铃，霞卷清池漘。",
            "开贯泻蚨母，买冰防夏蝇。",
            "时宜裂大袂，劒客车盘茵。",
            "小人如死灰，心切生秋榛。",
            "皇图跨四海，百姓拖长绅。",
            "光明霭不发，腰龟徒甃银。",
            "吾将噪礼乐，声调摩清新。",
            "欲使十千岁，帝道如飞神。",
            "华实自苍老，流采长倾湓。",
            "没没暗𫜬舌，涕血不敢论。",
            "今将下东道，祭酒而别秦。",
            "六郡无勦儿，长刀谁拭尘。",
            "地理阳无正，快马逐服辕。",
            "二子美年少，调道讲清浑。",
            "讥笑断冬夜，家庭疎筿穿。",
            "曙风起四方，秋月当东悬。",
            "赋诗面投掷，悲哉不遇人。",
            "此别定沾臆，越布先裁巾。"
        ],
        "notes": "",
        "id": "bedc58f0da3484805a76c98a474c9109"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "南园",
        "preface": "",
        "paragraphs": [
            "方领蕙带折角巾，杜若已老兰苕春。",
            "南山削秀蓝玉合，小雨归去飞凉云。",
            "熟杏暖香梨叶老，草梢竹栅锁池痕。",
            "郑公乡老开酒尊，坐泛楚奏吟招魂。"
        ],
        "notes": "",
        "id": "e6c90b77424bb777007589b855e0b7bd"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "假龙吟歌",
        "preface": "",
        "paragraphs": [
            "石轧铜杯，吟咏枯瘁。",
            "苍鹰摆血，白凤下肺。",
            "桂子自落，云弄车盖。",
            "木死沙崩恶谿岛，阿母得仙今不老。",
            "窞中跳汰截清涎，隈壖卧水埋金爪。",
            "崖蹬苍苔吊石发，江君掩帐筼筜折。",
            "莲花去国一千年，雨后闻腥犹带铁。"
        ],
        "notes": "",
        "id": "d6f47a3dcbbbc8ff771a271f51ab0d47"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "感讽六首 一",
        "preface": "",
        "paragraphs": [
            "人间春荡荡，帐暖香扬扬。",
            "飞光染幽红，夸娇来洞房。",
            "舞席泥金蛇，桐竹罗花床。",
            "眼逐春瞑醉，粉随泪色黄。",
            "王子下马来，曲沼鸣鸳鸯。",
            "焉知肠车转，一夕巡九方。"
        ],
        "notes": "",
        "id": "07165b63ee21183440f182f34fd41e35"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "感讽六首 二",
        "preface": "",
        "paragraphs": [
            "苦风吹朔寒，沙惊秦木折。",
            "舞影逐空天，画鼓余清节。",
            "蜀书秋信断，黑水朝波咽。",
            "娇魂从回风，死处悬乡月。"
        ],
        "notes": "",
        "id": "62dd4d0e513ef84fab5725c54db6e40b"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "感讽六首 三",
        "preface": "",
        "paragraphs": [
            "杂杂胡马尘，森森边士戟。",
            "天教胡马战，晓云皆血色。",
            "妇人携汉卒，箭箙囊巾帼。",
            "不慙金印重，踉蹡腰鞬力。",
            "恂恂乡门老，昨夜试锋镝。",
            "走马遣书勋，谁能分粉墨。"
        ],
        "notes": "",
        "id": "106d8ccb62c4fac0962ff8206ae8f00a"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "感讽六首 四",
        "preface": "",
        "paragraphs": [
            "青门放弹去，马色连空郊。",
            "何年帝家物，玉装鞍上摇。",
            "去去走犬归，来来坐烹羔。",
            "千金不了馔，狢肉称盘臊。",
            "试问谁家子，乃老能佩刀。",
            "西山白盖下，贤俊寒萧萧。"
        ],
        "notes": "",
        "id": "236c580b923ce902ba7b82e9bfcae2ac"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "感讽六首 五",
        "preface": "",
        "paragraphs": [
            "晓菊泫寒露，似悲团扇风。",
            "秋凉经汉殿，班子泣衰红。",
            "本无辞辇意，岂见入空宫。",
            "腰衱珮珠断，灰蝶生阴松。"
        ],
        "notes": "",
        "id": "c5b75bf4378e2b12390e5b7a2f872be5"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "感讽六首 六",
        "preface": "",
        "paragraphs": [
            "蝶飞红粉台，柳扫吹笙道。",
            "十日悬户庭，九秋无衰草。",
            "调歌送风转，杯池白鱼小。",
            "水宴截香腴，菱科映青罩。",
            "䒠蒙梨花满，春昏弄长啸。",
            "唯愁苦花落，不悟世衰到。",
            "抚旧唯销魂，南山坐悲峭。"
        ],
        "notes": "",
        "id": "0136a05db9909f10dd6dc891a5e6ccb0"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "莫愁曲",
        "preface": "",
        "paragraphs": [
            "草生龙坡下，鵶噪城堞头。",
            "何人此城里，城角栽石榴。",
            "青丝系五马，黄金络双牛。",
            "白鱼驾莲船，夜作十里游。",
            "归来无人识，暗上沈香楼。",
            "罗床倚瑶瑟，残月倾帘钩。",
            "今日槿花落，明朝桐树秋。",
            "莫负平生意，何名何莫愁。"
        ],
        "notes": "",
        "id": "c97cd5540da934fabb3eb828de8f0450"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "夜来乐",
        "preface": "",
        "paragraphs": [
            "红罗复帐金流苏，华灯九枝悬鲤鱼。",
            "丽人暎月开铜铺，春水滴酒猩猩沽。",
            "重一箧，香十株，赤金瓜子兼杂麸。",
            "五丝封青凫，阿侯此笑千万余。",
            "南轩汉转帘影疎，桐林哑哑挟子乌。",
            "劒崖鞭节青石珠，白䯄吹湍凝霜须。",
            "漏长送珮承明庐，倡楼嵯峨明月孤。",
            "新客下马故客去，绿蝉秀黛重拂梳。"
        ],
        "notes": "",
        "id": "1a5b412d22ad2fed0898e3963d2ef31b"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "嘲雪",
        "preface": "",
        "paragraphs": [
            "昨日发葱岭，今朝下兰渚。",
            "喜从千里来，乱笑含春语。",
            "龙沙湿汉旗，凤扇迎秦素。",
            "久别辽城鹤，毛衣已应故。"
        ],
        "notes": "",
        "id": "3b7a8ecdafb2100f0f57fe1142e0a484"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "春怀引",
        "preface": "",
        "paragraphs": [
            "芳蹊密影成花洞，柳结浓烟花带重。",
            "蟾蜍碾玉挂明弓，捍拨装金打仙凤。",
            "宝枕垂云选春梦，钿合碧寒龙脑冻。",
            "阿侯系锦觅周郎，凭仗东风好相送。"
        ],
        "notes": "",
        "id": "fce09d7fe6aebc542fb46b7357a4287b"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "白虎行",
        "preface": "",
        "paragraphs": [
            "火乌日暗崩腾云，秦皇虎视苍生群。",
            "烧书灭国无暇日，铸劒佩玦惟将军。",
            "玉坛设醮思冲天，一世二世当万年。",
            "烧丹未得不死药，拏舟海上寻神仙。",
            "鲸鱼张鬣海波沸，耕人半作征人鬼。",
            "雄豪气猛如燄烟，无人为决天河水。",
            "谁最苦兮谁最苦，报人义士深相许。",
            "渐离击筑荆卿歌，荆卿把酒燕丹语。",
            "劒如霜兮胆如铁，出燕城兮望秦月。",
            "天授秦封祚未移，衮龙衣点荆卿血。",
            "朱旗卓地白虎死，汉皇知是真天子。"
        ],
        "notes": "",
        "id": "242bad8616fef139b0d61b9290a570bf"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "有所思",
        "preface": "",
        "paragraphs": [
            "去年陌上歌离曲，今日君书远游蜀。",
            "帘外花开二月风，台前泪滴千行竹。",
            "琴心与妾肠，此夜断还续。",
            "想君白马悬雕弓，世间何处无春风。",
            "君心未肯镇如石，妾颜不久如花红。",
            "夜残高碧横长河，河上无梁空白波。",
            "西风未起悲龙梭，年年织素攒双蛾。",
            "江山迢遰无休绝，泪眼看灯乍明灭。",
            "自从孤馆深锁窗，桂花几度圆还缺。",
            "鵶鵶向晓鸣森木，风过池塘响丛玉。",
            "白日萧条梦不成，桥南更问仙人卜。"
        ],
        "notes": "",
        "id": "81431e6a00e661017c540399093a4ad1"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "啁少年",
        "preface": "",
        "paragraphs": [
            "青騘马肥金鞍光，龙脑入缕罗衫香。",
            "美人狭坐飞琼觞，贫人唤云天上郎。",
            "别起高楼临碧筿，丝曳红鳞出深沼。",
            "有时半醉百花前，背把金丸落飞鸟。",
            "自说生来未为客，一身美妾过三百。",
            "岂知𣃁地种苗家，官税频催勿人织。",
            "长得积玉夸豪毅，每揖闲人多意气。",
            "生来不读半行书，只把黄金买身贵。",
            "少年安得长少年，海波尚变为桑田。",
            "荣枯递传急如箭，天公不肯于公偏。",
            "莫道韶华镇长在，发白面皱专相待。"
        ],
        "notes": "",
        "id": "d8729f3434c6722c4dc27e821250cec6"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "高平县东私路",
        "preface": "",
        "paragraphs": [
            "侵侵槲叶香，木花滞寒雨。",
            "今夕山上秋，永谢无人处。",
            "石磎远荒涩，棠实悬辛苦。",
            "古者定幽寻，呼君作私路。"
        ],
        "notes": "",
        "id": "9f2e9463c7c993ad7bfffd95c4210e7d"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "神仙曲",
        "preface": "",
        "paragraphs": [
            "碧峰海面藏灵书，上帝拣作神仙居。",
            "清明笑语闻空虚，鬬乘巨浪骑鲸鱼。",
            "春罗书字邀王母，共䜩红楼最深处。",
            "鹤羽冲风过海迟，不如却使青龙去。",
            "犹疑王母不相许，垂露娃鬟更传语。"
        ],
        "notes": "",
        "id": "3ba57d20c865580ce8ec45d13da3bc47"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "龙夜吟",
        "preface": "",
        "paragraphs": [
            "鬈发胡儿眼睛绿，高楼夜静吹横竹。",
            "一声似向天上来，月下美人望乡哭。",
            "直排七点星藏指，暗合清风调宫征。",
            "蜀道秋深云满林，湘江半夜龙惊起。",
            "玉堂美人边塞情，碧窗皓月愁中听。",
            "寒碪能捣百尺练，粉泪凝珠滴红线。",
            "胡儿莫作陇头吟，隔窗暗结愁人心。"
        ],
        "notes": "",
        "id": "000d390abbd90cbab7f1e209e3a4d192"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "昆仑使者",
        "preface": "",
        "paragraphs": [
            "昆仑使者无消息，茂陵烟树生愁色。",
            "金盘玉露自淋漓，元气茫茫收不得。",
            "麒麟背上石文裂，虬龙鳞下红枝折。",
            "何处偏伤万国心，中天夜久高明月。"
        ],
        "notes": "",
        "id": "1b775d080f803e4f65db8cf569d3d2d2"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "汉唐姬饮酒歌",
        "preface": "",
        "paragraphs": [
            "御服沾霜露，天衢长蓁棘。",
            "金隐秋尘姿，无人为带饰。",
            "玉堂歌声寝，芳林烟树隔。",
            "云阳台上歌，鬼哭复何益。",
            "铁劒常光光，至凶威屡逼。",
            "彊枭噬母心，犇厉索人魄。",
            "相看两相泣，泪下如波激。",
            "宁用清酒为，欲作黄泉客。",
            "不说玉山颓，且无饮中色。",
            "勉从天帝诉，天上寡沈厄。",
            "无处张穗帷，如何望松柏。",
            "妾身昼团团，君魂夜寂寂。",
            "蛾眉自觉长，颈粉谁怜白。",
            "矜持昭阳意，不肯看南陌。"
        ],
        "notes": "",
        "id": "fce21c822c4c5e00632c8767ccd2b5d7"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "听颖师琴歌",
        "preface": "",
        "paragraphs": [
            "别浦云归桂花渚，蜀国弦中双凤语。",
            "芙蓉叶落秋鸾离，越王夜起游天姥。",
            "暗珮清臣敲水玉，渡海蛾眉牵白鹿。",
            "谁看挟劒赴长桥，谁看浸发题春竹。",
            "竺僧前立当吾门，梵宫真相眉棱尊。",
            "古琴大轸长八尺，峄阳老树非桐孙。",
            "凉馆闻弦惊病客，药囊暂别龙须席。",
            "请歌直请卿相歌，奉礼官卑复何益。"
        ],
        "notes": "",
        "id": "ab5c828b190e56d79884b205f58eda69"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "谣俗",
        "preface": "",
        "paragraphs": [
            "上林胡蝶小，试伴汉家君。",
            "飞向南城去，误落石榴裙。",
            "脉脉花满树，翾翾燕遶云。",
            "出门不识路，羞问陌头人。"
        ],
        "notes": "",
        "id": "fd93b5b932eecb2c1970ea3e05e0c0c1"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "静女春曙曲",
        "preface": "",
        "paragraphs": [
            "嫩叶怜芳抱新蕊，泣露枝枝滴夭泪。",
            "粉窗香咽颓晓云，锦堆花密藏春睡。",
            "恋屏孔雀摇金尾，莺舌分明呼婢子。",
            "冰洞寒龙半匣水，一只商鸾逐烟起。"
        ],
        "notes": "",
        "id": "d547c5ecd6d0d24b5f2121f8675f42f6"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "少年乐",
        "preface": "",
        "paragraphs": [
            "芳草落花如锦地，二十长游醉乡里。",
            "红缨不动白马骄，垂柳金丝香拂水。",
            "吴娥未笑花不开，绿鬓耸堕兰云起。",
            "陆郎倚醉牵罗袂，夺得宝钗金翡翠。"
        ],
        "notes": "",
        "id": "569eddc3bb30c56c616bcd247f522c95"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "句",
        "preface": "",
        "paragraphs": [
            "不见山巅树，摧杌下为薪。",
            "日覩井中泥，上出作埃尘。",
            "情知一丘趣，不谢千里印。",
            "倚剑登高台，悠悠送春目。"
        ],
        "notes": "",
        "id": "2af8488d7ca69ce083c0b5893e146ceb"
    },
    {
        "author": "李贺",
        "dynasty": "唐",
        "type": "诗",
        "rhythmic": "",
        "title": "白门前",
        "preface": "",
        "paragraphs": [
            "白门前，大楼喜，悬虹云，挞龙尾。",
            "剑破匣，舞蛟龙，蚩尤死，鼓龙蓬。",
            "天堕地，无惊飞，海千里。",
            "（《四部业刊》影印所以刊本《李贺歌诗编》）（此诗为《全唐诗》卷三九三李贺《上之回》一诗之别本，前八句仅数字不同，末四句，《上之回》为七言二句。",
            "）。"
        ],
        "notes": "",
        "id": "ab3c2af360ea1589ade3d3e163899948"
    }
]