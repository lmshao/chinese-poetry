[
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "登蜀阜  其一",
        "preface": "",
        "paragraphs": [
            "丹桂孤芳众木间，枯枝蠹叶苦间关。",
            "古来群枉难为并，培植灵根得等闲。"
        ],
        "notes": "",
        "id": "c6af89f255f1ddbd8c2ed1de24c802ff"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "登蜀阜  其二",
        "preface": "",
        "paragraphs": [
            "竹迳阴阴曲透墙，岩花相倚弄秋光。",
            "颓簷坏砌无人到，不废西风满院香。"
        ],
        "notes": "",
        "id": "6cdd87a734e59c86b3c1f0664a7608ab"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "九月望徙坐冬窝  其一",
        "preface": "",
        "paragraphs": [
            "黄花弄影日婆娑，一夜秋风百感多。",
            "门外红尘深几许，老夫今日坐冬窝。"
        ],
        "notes": "",
        "id": "96992425be9c9d5f3d2b2948b7ea4c15"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "九月望徙坐冬窝  其二",
        "preface": "",
        "paragraphs": [
            "满窗融日育天和，个里还来着到么。",
            "多少世间闲落索，老夫情绪只冬窝。"
        ],
        "notes": "",
        "id": "2a9bde9f2b4a75ed2357b6a9593f8217"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "澄光两桂颇困藤蔓为一痛扫遂复洒然",
        "preface": "",
        "paragraphs": [
            "两桂扶疏岸碧塘，半年不到便荒凉。",
            "秋风一扫闲缠绕，放出金花自在香。"
        ],
        "notes": "",
        "id": "ed93689a0509f0646eea1ebd90224aed"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "睡起即事",
        "preface": "",
        "paragraphs": [
            "梦破幽窗午漏长，岁寒心事只寻常。",
            "一声谷鸟穿林出，数点梅花满院香。"
        ],
        "notes": "",
        "id": "215b4b016e145dce7994f8bf18dbff43"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "自述九首  其一",
        "preface": "",
        "paragraphs": [
            "山翁何处是便宜，正是晴窗睡足时。",
            "庭户无人春寂寂，入帘幽鸟语高低。"
        ],
        "notes": "",
        "id": "d9c092bae1fd8c480793c4374f1ab335"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "自述九首  其二",
        "preface": "",
        "paragraphs": [
            "山翁何处是便宜，正是冬窝独坐时。",
            "不是惺惺强无事，实无个事可思为。"
        ],
        "notes": "",
        "id": "16b559517b2eda6ea207aefd2779150f"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "自述九首  其三",
        "preface": "",
        "paragraphs": [
            "山翁何处是便宜，正是池边独立时。",
            "一饷柳风轻拂面，婆娑斜日弄金丝。"
        ],
        "notes": "",
        "id": "1d74e364796ba656ea47e4f2d54b6596"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "自述九首  其四",
        "preface": "",
        "paragraphs": [
            "山翁何处是便宜，正是凭栏晚眺时。",
            "忽地小桃当面笑，著何言句可酬伊。"
        ],
        "notes": "",
        "id": "24344c32725dc462d669066930e6652d"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "自述九首  其五",
        "preface": "",
        "paragraphs": [
            "山翁何处是便宜，正是西郊散脚时。",
            "天地春风和气里，绿杨隄上瘦筇枝。"
        ],
        "notes": "",
        "id": "5144b115d196fe1e440a865a620a7cc5"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "自述九首  其六",
        "preface": "",
        "paragraphs": [
            "山翁何处是便宜，正是溪头雨足时。",
            "水鸟傍人飞又去，一湾新绿遶长隄。"
        ],
        "notes": "",
        "id": "426b5af184f308df1e242dfd36ae34df"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "自述九首  其七",
        "preface": "",
        "paragraphs": [
            "山翁何处是便宜，正是吟边得句时。",
            "长向升平风露里，满天和气属吾诗。"
        ],
        "notes": "",
        "id": "7806e74bb126f854782845c1d43465fe"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "自述九首  其八",
        "preface": "",
        "paragraphs": [
            "山翁何处是便宜，若个便宜合属谁。",
            "千古英雄夸好手，到头都没个人知。"
        ],
        "notes": "",
        "id": "8565b77840f3f98d50c85ced6ac72358"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "自述九首  其九",
        "preface": "",
        "paragraphs": [
            "毫分缕析较便宜，若个便宜总不知。",
            "总是自家家里事，十分明白十分疑。"
        ],
        "notes": "",
        "id": "98b1ccd964e1336758eb17f89af8ec43"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "上冢",
        "preface": "",
        "paragraphs": [
            "春到人家齐上冢，纸钱蒿里白皑皑。",
            "獭鱼豺兽难磨灭，岂是师门学得来。"
        ],
        "notes": "",
        "id": "8d022e52eb35479637ec0f8e79c0ad2e"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "无题二首  其一",
        "preface": "",
        "paragraphs": [
            "蜗角封疆几废兴，壶中日月尽分明。",
            "世间多少不平事，只有心平处处平。"
        ],
        "notes": "",
        "id": "8163000daa90fea45b79c366def058f2"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "无题二首  其二",
        "preface": "",
        "paragraphs": [
            "一分事实一分人，痛惜无人认得真。",
            "终日呶呶饶吻燥，不曾回首自家身。"
        ],
        "notes": "",
        "id": "772c5ec819e96d3d16954118dd2bd63a"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "夜观汝溪二姪象棋四首  其一",
        "preface": "",
        "paragraphs": [
            "对河车马夜枰棋，活路经营尽入思。",
            "虑患谋身每如许，不应容易落便宜。"
        ],
        "notes": "",
        "id": "8ccd2715d0224e7c56e4a701970924e1"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "夜观汝溪二姪象棋四首  其二",
        "preface": "",
        "paragraphs": [
            "覆雨翻云着一争，分明死地要求生。",
            "如何自有转身路，苦向人间险处行。"
        ],
        "notes": "",
        "id": "f3729b8f119190505075d56db89410c2"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "夜观汝溪二姪象棋四首  其三",
        "preface": "",
        "paragraphs": [
            "伏险藏机深复深，旁观袖手独沉吟。",
            "忍将局上闲棋子，碍却怡怡兄弟心。"
        ],
        "notes": "",
        "id": "301d4ee6ebaf2227514e50c7b4aaf54a"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "夜观汝溪二姪象棋四首  其四",
        "preface": "",
        "paragraphs": [
            "怡怡夜语自天和，棋罢令人感慨多。",
            "同室不须分楚越，萧墙何事动干戈。"
        ],
        "notes": "",
        "id": "f47661bb09f9f08adde69ca6055e3e5d"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "无题",
        "preface": "",
        "paragraphs": [
            "临池绿树阴阴合，入竹黄花颗颗新。",
            "世外别无安乐国，寰中真有太平人。"
        ],
        "notes": "",
        "id": "5b6fdd00b2d2a7af977748076afffc23"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "别许正甫",
        "preface": "",
        "paragraphs": [
            "昭如揭日莫生疑，万变纵横用者谁。",
            "会得有言犹是病，向无言处更深思。"
        ],
        "notes": "",
        "id": "dafda9c9977f771916c9dcb666509d01"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "冬窝枕上",
        "preface": "",
        "paragraphs": [
            "霜中老柏无时事，岩下孤云自岁寒。",
            "西院木鱼东院鼓，冬窝客子正浓鼾。"
        ],
        "notes": "",
        "id": "f871d72647e4791a665ca641f8e69911"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "盆梅倒植刳朽根作古怪僧复接杏花其上小诗吊之",
        "preface": "",
        "paragraphs": [
            "倒植盘梅已反常，无端更接杏花芳。",
            "东君可是能时样，姑射山人也艳粧。"
        ],
        "notes": "",
        "id": "8fa9cde2dae807d8cb5700d2a67bfd27"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "春晚缓步卧龙始尽见此山全体",
        "preface": "",
        "paragraphs": [
            "老眼山林自是宜，卧龙春晚夕阳迟。",
            "芒鞋竹杖经行遍，绝胜篮舆喝道时。"
        ],
        "notes": "",
        "id": "63f016155e95fe4bcfd7834e9474c90f"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "谒武肃王庙一绝呈汪帅卿",
        "preface": "",
        "paragraphs": [
            "干戈五纪乱如烟，吴越生成八十年。",
            "遗像尘昏碑露立，三间败屋独萧然。"
        ],
        "notes": "",
        "id": "8c73170feac4f0632e0c719c1fc8fb79"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "山隠竣事海棠正花二首  其一",
        "preface": "",
        "paragraphs": [
            "春风亭馆久生埃，不见花开知几回。",
            "日日登山君莫笑，山翁不为海棠来。"
        ],
        "notes": "",
        "id": "52ffa4fe599389e5354c57f544564576"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "山隠竣事海棠正花二首  其二",
        "preface": "",
        "paragraphs": [
            "天机云锦拂簷牙，多少工夫到此花。",
            "恰莫匆匆等闲看，无边春色是吾家。"
        ],
        "notes": "",
        "id": "20ceee216e74b877777a916f11465889"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "山隠暮归呈诸兄弟二首  其一",
        "preface": "",
        "paragraphs": [
            "东风卷地起氛埃，山隠看花日几回。",
            "草草杯盘携社酒，今朝兄弟肯同来。"
        ],
        "notes": "",
        "id": "604768436d17fb7cf8d5b6c972eb8dca"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "山隠暮归呈诸兄弟二首  其二",
        "preface": "",
        "paragraphs": [
            "羊肠世路尽聱牙，不碍庭前满树花。",
            "回首野棠思鄂韡，未妨时一到山家。"
        ],
        "notes": "",
        "id": "51a5e3f3ee684d78f855c0b6c6fcadcc"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "笑指轩",
        "preface": "",
        "paragraphs": [
            "笑指岩前石怪奇，几人来此认桃溪。",
            "回头便是桃谿路，莫向儿曹指处迷。"
        ],
        "notes": "",
        "id": "d576acddc44e7b56524794e21cbb2069"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "还赵椎长帐",
        "preface": "",
        "paragraphs": [
            "客梦东华整十旬，托君行帐梦中身。",
            "邸楼万核风号动，不受人间一点尘。"
        ],
        "notes": "",
        "id": "6242493b49bcf19ce2cc6b87fb59f0bb"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "卖葛粉",
        "preface": "",
        "paragraphs": [
            "市声朝暮过楼栏，喧得人来不耐烦。",
            "寂寞山前闻叫卖，如何不作此心观。"
        ],
        "notes": "",
        "id": "b45b0ea2421bcef7ab7faaddf2c73cf3"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "灯夕有感二首  其一",
        "preface": "",
        "paragraphs": [
            "箫鼓分明搅夜阑，山翁和月倚栏干。",
            "儿童争噪梅花烛，不解将花仔细看。"
        ],
        "notes": "",
        "id": "d3f6fc4f0fdbfc3bfd4e4f9d4ce63b78"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "灯夕有感二首  其二",
        "preface": "",
        "paragraphs": [
            "忆得儿时三五夜，人间此乐有涯哉。",
            "不知节物将春去，只道春随节物来。"
        ],
        "notes": "",
        "id": "244a157579e3c7b03cc93e772aa2e9e6"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "枯荷鹡鸰与赵昌瓜同归于我旧犹识其名氏今忘之矣",
        "preface": "",
        "paragraphs": [
            "紫菂擎秋翠叶干，骈头𧥄𧥄尽团栾。",
            "急难原上高飞翼，独把霜枝了岁寒。"
        ],
        "notes": "",
        "id": "ebbf9ef90ea8a3c308e524c28561fa66"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "山翁亭",
        "preface": "",
        "paragraphs": [
            "蜀阜山头老钝顽，白云深处小凭栏。",
            "头头总是侬家事，可笑游人作景看。"
        ],
        "notes": "",
        "id": "e24dbf8e9fe67b733c816d6d03b07c50"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "饶氏石井二首  其一",
        "preface": "",
        "paragraphs": [
            "紫溪镇遏旧朱门，满地芃芃欲断魂。",
            "当日告身今故纸，独遗眢井付诸孙。"
        ],
        "notes": "",
        "id": "d90fb0557090b157abc1302a17944830"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "饶氏石井二首  其二",
        "preface": "",
        "paragraphs": [
            "井边高下拥衡茅，问着人家尽姓饶。",
            "解道银青是吾相，编篱拉刺手如骹。"
        ],
        "notes": "",
        "id": "15dd8a0e08237b855ad0c9e285aa2dbd"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "千顷廨院小憩老僧旧𦶟左臂干缘宝叔塔一绝悯之",
        "preface": "",
        "paragraphs": [
            "见说当年老比丘，茶毗一臂作重修。",
            "山头宝叔成新塔，泉下应贻父母忧。"
        ],
        "notes": "",
        "id": "5e80701e7ed40131860078c01bfb2db0"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "樵姪誓酒一绝喜之",
        "preface": "",
        "paragraphs": [
            "誓酒应须立志坚，波流逐逐岂其然。",
            "一时感慨无难事，老叔今逾四十年。"
        ],
        "notes": "",
        "id": "7ec7ccc7dcce628b55b07cceac317a87"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "泊桐步",
        "preface": "",
        "paragraphs": [
            "一枕寒江浪拍天，更添急霰打船舷。",
            "人间有底风波恶，不废山翁夜熟眠。"
        ],
        "notes": "",
        "id": "a17f4758ac6c6b492557e63f8691635e"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "飞花二首  其一",
        "preface": "",
        "paragraphs": [
            "尧夫花看半开时，花半开时春正肥。",
            "此日老夫无拣择，慇懃直到看花飞。"
        ],
        "notes": "",
        "id": "bb146b75ef26dc17bc118c85c89df609"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "飞花二首  其二",
        "preface": "",
        "paragraphs": [
            "看花恰莫厌离披，花到离披亦自奇。",
            "不是老夫无拣择，春风无日不花枝。"
        ],
        "notes": "",
        "id": "8240fbe55c704124c252d7c604ed61e5"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "山中吟三首  其一",
        "preface": "",
        "paragraphs": [
            "百不如人此老身，老身何必要如人。",
            "等闲花草随宜种，多在山中住几春。"
        ],
        "notes": "",
        "id": "7e2acf73bf9a75a8bfc383db2e94c0a1"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "山中吟三首  其二",
        "preface": "",
        "paragraphs": [
            "一毫头许便争衡，蛮触寻兵决死生。",
            "山隠等闲收至宝，却无人共老夫争。"
        ],
        "notes": "",
        "id": "03288241baf27c00af2322e309e2e2ad"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "山中吟三首  其三",
        "preface": "",
        "paragraphs": [
            "说是说非无了时，到头谁免堕危机。",
            "满林春鸟高低语，终日不闻人是非。"
        ],
        "notes": "",
        "id": "2bc2338bdb512c2ced0a403d0f6cae44"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "试墨",
        "preface": "",
        "paragraphs": [
            "玉藏顽石藕出泥，物以质就知者稀。",
            "世间毁誉苦未定，楮君不言公是非。"
        ],
        "notes": "",
        "id": "356bd7f2c23ce31ea8e5d3f8bc0ede2d"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "洗竹",
        "preface": "",
        "paragraphs": [
            "满地槐花有底忙，我无题目可商量。",
            "呼童遍洗庭前竹，冷眼相看到雪霜。"
        ],
        "notes": "",
        "id": "0ca524227b3ec079e8b1789b84ae18fa"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "里中有虚传榜帖者",
        "preface": "",
        "paragraphs": [
            "榜帖虚传哄里闾，聚门如束散如驱。",
            "莫言此个无端的，世上浮名总是虚。"
        ],
        "notes": "",
        "id": "5eda562a77039e9de39a5f3d3a6065c5"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "筑岁寒亭",
        "preface": "",
        "paragraphs": [
            "曲径方池竹几竿，诛茅脔石要谁看。",
            "王侯第宅连云起，无此闲亭号岁寒。"
        ],
        "notes": "",
        "id": "c103c026fd6add722197be30e034bfd9"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "岁寒落成",
        "preface": "",
        "paragraphs": [
            "万间金屋苦嫌少，六尺茅亭宽有余。",
            "意惬即为真受用，世间荣谢不关渠。"
        ],
        "notes": "",
        "id": "d9223c90c13f34b37051799164775946"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "示贺客二首  其一",
        "preface": "",
        "paragraphs": [
            "得便宜是落便宜，几万人中有个知。",
            "此日冬窝无事客，埋头更学十分痴。"
        ],
        "notes": "",
        "id": "aca71cf7a8eb914c4c1a0df41d52c1e9"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "示贺客二首  其二",
        "preface": "",
        "paragraphs": [
            "白玉壶中春淡淡，小梅枝上日晖晖。",
            "何心更问世荣辱，有口不言人是非。"
        ],
        "notes": "",
        "id": "1915acec8d5beb0b79ea050b5133a4bc"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "看花",
        "preface": "",
        "paragraphs": [
            "兰畹梅林事未阑，瑞香那复夜团团。",
            "东君动是经年别，每到花开仔细看。"
        ],
        "notes": "",
        "id": "ea7b2c19f05df30a5f27b74143f0a996"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "岁寒杂咏  其一",
        "preface": "",
        "paragraphs": [
            "一把寒茅四柱亭，客来只道省经营。",
            "虽然受用无花巧，五十余年造得成。"
        ],
        "notes": "",
        "id": "1dc2253bf9984abf45057904b93478b2"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "岁寒杂咏  其二",
        "preface": "",
        "paragraphs": [
            "箨龙罗立已斑斑，亭鏁梅阴翠屋间。",
            "王母飞轻频拂水，黄公声远暮还山。"
        ],
        "notes": "",
        "id": "080882464723e931ee0fc50dad940864"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "岁寒杂咏  其三",
        "preface": "",
        "paragraphs": [
            "无窗无户四边空，月透疎林水透风。",
            "砌下嚘嚘鸣蟋蟀，细论心曲可山翁。"
        ],
        "notes": "",
        "id": "4cf47f5b29aa44584c75ab24c007e6b1"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "岁寒杂咏  其四",
        "preface": "",
        "paragraphs": [
            "森森多愿长琅玕，相伴山翁老岁寒。",
            "雨后箨龙添几许，儿童欢喜报来看。"
        ],
        "notes": "",
        "id": "ddeb374b7cf16d32c64422e730a44eea"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "岁寒杂咏  其五",
        "preface": "",
        "paragraphs": [
            "弯弓稍稍舒双肘，圆竹频频运两骭。",
            "觅得养生书一卷，只留梁上不曾看。"
        ],
        "notes": "",
        "id": "65e3c8b772c8b8a0dc97ed8005b90b2b"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "岁寒杂咏  其六",
        "preface": "",
        "paragraphs": [
            "笋入栏干曲透茅，青琅玕脱紫文苞。",
            "晚来拆草验生意，一夜能添二尺高。"
        ],
        "notes": "",
        "id": "81aa18c9584448e549f804751670ff31"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "岁寒杂咏  其七",
        "preface": "",
        "paragraphs": [
            "生疎只是自生疎，志若专时定不粗。",
            "世事从来不两大，莫教错了用工夫。"
        ],
        "notes": "",
        "id": "7936d19d64ace32a3b3ea4160cca15b1"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "留青阳游九华寄袁仓使",
        "preface": "",
        "paragraphs": [
            "元自与山无半面，昔人诗里旧相知。",
            "西风吹上千岩顶，竹杖芒鞋住几时。"
        ],
        "notes": "",
        "id": "afee28010c6d3089f1dec0e6d803b8a0"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "雪夜冯周二兄来小酌诗呈仓使  其一",
        "preface": "",
        "paragraphs": [
            "朔风吹玉满天涯，旷望平林处处花。",
            "袖手冬窝无事客，不分疆界是谁家。"
        ],
        "notes": "",
        "id": "e91940e58b5b8a1f73c7d388a181303f"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "雪夜冯周二兄来小酌诗呈仓使  其二",
        "preface": "",
        "paragraphs": [
            "入夜同人为我来，旋寻香味小衔杯。",
            "满堂和气虽云乐，怕有人间暖未回。"
        ],
        "notes": "",
        "id": "6266e305504cf70ef991433cc473f6c3"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "答振父",
        "preface": "",
        "paragraphs": [
            "老生便作老生涯，不羡漫花顷刻花。",
            "身在山林心在国，太平风露是吾家。"
        ],
        "notes": "",
        "id": "47af46af170480324db8e843ef8ef763"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "二月望游齐山呈仓使二首  其一",
        "preface": "",
        "paragraphs": [
            "生平忠胆上摩天，两鬓如丝山水缘。",
            "欲向翠微穷望眼，淮山无数锁春烟。"
        ],
        "notes": "",
        "id": "fbe1b51be3d892f308a4efae9fd4adba"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "二月望游齐山呈仓使二首  其二",
        "preface": "",
        "paragraphs": [
            "春到花朝花未多，小梅才作玉婆娑。",
            "东君不是恩光薄，无柰霜欺雪压何。"
        ],
        "notes": "",
        "id": "5e82bc47678973031ffc78f78bb95e29"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "竹所睡起偶成书呈谢守之",
        "preface": "",
        "paragraphs": [
            "万竹中通两牖虚，红尘炎暑不关渠。",
            "幽人日用底难办，一榻午风清有余。"
        ],
        "notes": "",
        "id": "1b6a6535e674c76249d0b3a8148dd5a8"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "竹所见梅",
        "preface": "",
        "paragraphs": [
            "岁华冉冉走尘沙，望着家山便仙家。",
            "竹所夜深风戛玉，道人消坐共梅花。"
        ],
        "notes": "",
        "id": "8773372f6ccb81b965dbbec64a7c7c9f"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "治径",
        "preface": "",
        "paragraphs": [
            "草迷三径绿芊芊，可是山翁懒得便。",
            "直自酴醾花去后，不曾行到大门前。"
        ],
        "notes": "",
        "id": "7fa7b7ac011e0a9ad1804793da8fdf94"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "旅火",
        "preface": "",
        "paragraphs": [
            "湖边车马日提壶，有眼何曾识野蔬。",
            "肯为饥羸忘肉味，孰云医国世间无。"
        ],
        "notes": "",
        "id": "faf219bdd48d08ab4c798d972c5650d5"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "别朱几仲",
        "preface": "",
        "paragraphs": [
            "古貌臞然一病翁，胸中戈甲气如虹。",
            "子房元凯能骑马，破贼红旗未足功。"
        ],
        "notes": "",
        "id": "0c7b1e8fbd7c5602f7d373253d7a73fb"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "东松庵观岳武穆遗碑",
        "preface": "",
        "paragraphs": [
            "虎视关河指日平，东松岭路小提兵。",
            "奸臣误国英雄死，千古遗碑夕照明。"
        ],
        "notes": "",
        "id": "32c19553a8e17d6bb024b1975921cc40"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "六月六日姪孙辈同食大麦二首  其一",
        "preface": "",
        "paragraphs": [
            "大麦新炊苜蓿盘，一壶春酒小团栾。",
            "金丹九死生灵命，莫作寻常粝饭看。"
        ],
        "notes": "",
        "id": "8ff02b81a617785c00b75a72b5a67b3e"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "六月六日姪孙辈同食大麦二首  其二",
        "preface": "",
        "paragraphs": [
            "冬春饿骨委寒波，宿麦离离柰尔何。",
            "此日一餐虽志喜，愧无膏泽汗颜多。"
        ],
        "notes": "",
        "id": "191fbf91e2ba28ab4cc5c4fd294b5c76"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "感蛙",
        "preface": "",
        "paragraphs": [
            "翠蟾戛戛閙黄昏，反手为妖覆手祥。",
            "明月夜光遭按剑，可怜箕子学佯狂。"
        ],
        "notes": "",
        "id": "d411bf6d4532f1ced031340936212c52"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "夜索熟水甘甚",
        "preface": "",
        "paragraphs": [
            "呼童夜半一杯汤，盎盎天和入肺肠。",
            "咽正滑时即挥去，人间此意细思量。"
        ],
        "notes": "",
        "id": "2ea792f0b5d9b737ef8117e6b3c4d439"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "早步庭前",
        "preface": "",
        "paragraphs": [
            "顷刻苏枯不费工，老夫何苦卧龙公。",
            "萧萧金凤枝头雨，一夜花开无数红。"
        ],
        "notes": "",
        "id": "02f664e16668741af33f84c53ab3e7d5"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "文峰讲行昏礼和起潜韵",
        "preface": "",
        "paragraphs": [
            "自是无人别是非，何曾此外更精微。",
            "一门济济今成俗，政要回头悟指归。"
        ],
        "notes": "",
        "id": "23ac3d73439bc76e060dc216aa7ceeaa"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "用前韵答起渊",
        "preface": "",
        "paragraphs": [
            "一念能回百念非，直须端的道心微。",
            "暮春曾点缘何事，千古寥寥独咏归。"
        ],
        "notes": "",
        "id": "527c6b2bb789d64893d5ab3ef48bbadf"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "文峰夜饮三首  其一",
        "preface": "",
        "paragraphs": [
            "溪山回首昔人非，賸喜文峰拥翠微。",
            "尊俎笑谈春满院，不辞和月夜深归。"
        ],
        "notes": "",
        "id": "1a58e6498d067403638c0f1226149c2b"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "文峰夜饮三首  其二",
        "preface": "",
        "paragraphs": [
            "万事浮云过眼非，人间真乐尽稀微。",
            "从今一笑春风里，未用吹箫月下归。"
        ],
        "notes": "",
        "id": "a3a4a709da9de7fbfb0bcdf37ccc9033"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "文峰夜饮三首  其三",
        "preface": "",
        "paragraphs": [
            "可怜绳墨窘韩非，说着神仙到紫微。",
            "办得一双无事眼，玉梅枝上看春归。"
        ],
        "notes": "",
        "id": "04d5621e9feae82ee05b2a375c7825dd"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "答洪文父问仁二首  其一",
        "preface": "",
        "paragraphs": [
            "千差万别总成非，谁解回光到隠微。",
            "大路迢迢平似砥，欲归谁不遣君归。"
        ],
        "notes": "",
        "id": "b3000ebca8d2da8b2ac12f0493e9e786"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "答洪文父问仁二首  其二",
        "preface": "",
        "paragraphs": [
            "自心自过自知非，痛刬根芽事眇微。",
            "个里工夫真切己，百年覊旅一朝归。"
        ],
        "notes": "",
        "id": "f1d9d57bdfe89def7a87632bb8429672"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "冰壶二首  其一",
        "preface": "",
        "paragraphs": [
            "一扫从前万虑非，寒光冷照发幽微。",
            "乾坤总在冰壶里，不费壶公日暮归。"
        ],
        "notes": "",
        "id": "2a40e0bd951d289688e4bc597d0c5b79"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "冰壶二首  其二",
        "preface": "",
        "paragraphs": [
            "说著冰壶事已非，此时消息我知微。",
            "游云断处千山出，夕照明边一鸟归。"
        ],
        "notes": "",
        "id": "e98e29e9f053c2048fd2b18a76b6ef87"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "别诸亲友二首  其一",
        "preface": "",
        "paragraphs": [
            "良会难逢万事非，弥旬缱绻思清微。",
            "家山一夜梅花发，月霁风光夜欲归。"
        ],
        "notes": "",
        "id": "7128d9f2fcde54be83bcd7aa5fdbbf88"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "别诸亲友二首  其二",
        "preface": "",
        "paragraphs": [
            "四十年间梦已非，论文谈道意方微。",
            "愿言著眼羲皇上，南北东西莫浪归。"
        ],
        "notes": "",
        "id": "286d628c4ab27f059cc8d1f1c4a7c5dd"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "归来有怀诸亲友",
        "preface": "",
        "paragraphs": [
            "不著人间一点非，言言讲切到深微。",
            "江头送别元无别，自是令人不忍归。"
        ],
        "notes": "",
        "id": "2d1503b62897d92293157b76f2a87407"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "起潜观心四绝词旨俱胜仍用非字奉酬以尽愚衷  其一",
        "preface": "",
        "paragraphs": [
            "休论人是与人非，会得观心过亦微。",
            "泛滥此生长似旅，天寒日暮是谁归。"
        ],
        "notes": "",
        "id": "f16e5cd9bd2e7257921f10107987b787"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "起潜观心四绝词旨俱胜仍用非字奉酬以尽愚衷  其二",
        "preface": "",
        "paragraphs": [
            "浑然天爵本无非，过眼荣华亦已微。",
            "忆得古人诗一句，锦城虽好不如归。"
        ],
        "notes": "",
        "id": "e694395a1160043a0e472fd070817868"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "起潜观心四绝词旨俱胜仍用非字奉酬以尽愚衷  其三",
        "preface": "",
        "paragraphs": [
            "耻过如何更作非，观心须识动之微。",
            "一朝透脱无疆界，处处吾家不用归。"
        ],
        "notes": "",
        "id": "dc583b6d489b5819c9e6db109e40aa3d"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "起潜观心四绝词旨俱胜仍用非字奉酬以尽愚衷  其四",
        "preface": "",
        "paragraphs": [
            "雾霭溟蒙山缥缈，江波浩荡雨霏微。",
            "头头总是吾家事，更要回归定失归。"
        ],
        "notes": "",
        "id": "63a0d90492e1e43e5fce3442d49eb322"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "岁除自语二首  其一",
        "preface": "",
        "paragraphs": [
            "尽道今年岁运恶，谁知岁运不关渠。",
            "一斋深处深深坐，老眼如灯照古书。"
        ],
        "notes": "",
        "id": "c6e9f5e091d7216cf5bef1c5ddf2681f"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "岁除自语二首  其二",
        "preface": "",
        "paragraphs": [
            "尽道今年岁运恶，谁知最好是今年。",
            "夜光明月反散落，遗稿一朝成巨编。"
        ],
        "notes": "",
        "id": "06642c9d5ade59937d257dd54d498ed6"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "仓台准朝旨牒县礼请讲行荒政以疾弗果出",
        "preface": "",
        "paragraphs": [
            "溪山闲袖经纶手，畎亩能忘康济心。",
            "霈泽自天难出位，空惭有问到云林。"
        ],
        "notes": "",
        "id": "fcf8364eee3f067209328409ec67e55e"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "夜坐一斋偶成",
        "preface": "",
        "paragraphs": [
            "世态炎凉反复易，交情贵贱死生殊。",
            "双眸炯炯碧天阔，霁月光风夜读书。"
        ],
        "notes": "",
        "id": "a61ba20e0323d49f144ce5005687b571"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "山隠见梅",
        "preface": "",
        "paragraphs": [
            "万竹林端满树春，畧无一点世间尘。",
            "年年相见年年好，转觉梅花是故人。"
        ],
        "notes": "",
        "id": "cc72f19fcd84a30d180c70cecdd6c093"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "数日不登蜀阜梅盛开二首  其一",
        "preface": "",
        "paragraphs": [
            "賸觉工夫通草圣，畧无闲暇问花神。",
            "国香早是将春到，也趁梅花候主人。"
        ],
        "notes": "",
        "id": "6d28a5cb5daef5abc2695d3bb858135f"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "数日不登蜀阜梅盛开二首  其二",
        "preface": "",
        "paragraphs": [
            "一自梅边惹著春，山川草木顿精神。",
            "晚来风起香无际，认得香根有几人。"
        ],
        "notes": "",
        "id": "d8ba6fdec2bad048956279411b500dfb"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "池上感梅",
        "preface": "",
        "paragraphs": [
            "青梅如豆叶如钱，尚有余花一颗圆。",
            "应笑东君大时样，冰霜冷眼看春妍。"
        ],
        "notes": "",
        "id": "f08ef3b220655f50043f8c4405681632"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "顺堂夜雨",
        "preface": "",
        "paragraphs": [
            "海棠初绽锦成林，多少人间富贵心。",
            "隽永一灯论语课，萧萧风雨夜堂深。"
        ],
        "notes": "",
        "id": "868146423eb9d69e4f9f4d221cafbe53"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "赤石庵",
        "preface": "",
        "paragraphs": [
            "野花啼鸟日初迟，拂面和风酒一巵。",
            "草草山房终胜俗，堂堂春色易成诗。"
        ],
        "notes": "",
        "id": "aeb8ef3dcabbf542647df78384a19208"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "晚坐新亭对溪山有感二首  其一",
        "preface": "",
        "paragraphs": [
            "莫道溪山阅世长，溪山今古几兴亡。",
            "金丹大药皆虚妄，别有长生不死方。"
        ],
        "notes": "",
        "id": "2cd5561353c32b14941301552a77e5f4"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "晚坐新亭对溪山有感二首  其二",
        "preface": "",
        "paragraphs": [
            "莫道壶中日月长，壶中日月只寻常。",
            "乾坤今古无穷妙，是我庭前一草芒。"
        ],
        "notes": "",
        "id": "2e378877e3d0f4d1c8eddaae978a0f17"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "同汪信道过南塘",
        "preface": "",
        "paragraphs": [
            "平波漫漫拂垂杨，野草幽花满路香。",
            "杜宇初啼春未老，又扶山轿过南塘。"
        ],
        "notes": "",
        "id": "7ae12653c8d1a7a1da769254c0d2da6e"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "比得牡丹谓常品耳开花乃醉西施甚奇",
        "preface": "",
        "paragraphs": [
            "姑射山人玉雪肌，是谁污作醉西施。",
            "草间天艳无人识，不到花开总不知。"
        ],
        "notes": "",
        "id": "4ebcfb6dd1fb0bda874a31c5db9a03d1"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "新亭晚步",
        "preface": "",
        "paragraphs": [
            "单衣轻箑晚徘徊，嫩绿深红锦作堆。",
            "杨柳溪头风力软，腾腾飞絮过墙来。"
        ],
        "notes": "",
        "id": "2f360dd5fbaac0bae6849bf846871503"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "暮山",
        "preface": "",
        "paragraphs": [
            "断雨暂提苍玉出，游云忽卷画图归。",
            "须臾变态无穷妙，更著双双白鹭飞。"
        ],
        "notes": "",
        "id": "3ba5b833ed2f507bebcdd5d85f7b1c9a"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "荷花入梅阴中",
        "preface": "",
        "paragraphs": [
            "老梅临沼绿阴阴，一朵荷花透入林。",
            "不比世间红粉面，结交真有岁寒心。"
        ],
        "notes": "",
        "id": "be22940a1f55dd94b6dfb9df4d311a03"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "辛簿赵尉夜语新亭二首  其一",
        "preface": "",
        "paragraphs": [
            "老夫身世尽山林，门外红尘没膝深。",
            "有底一般闲快活，光风霁月夜论心。"
        ],
        "notes": "",
        "id": "7b7bfe709559863e161587f1030dd7de"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "辛簿赵尉夜语新亭二首  其二",
        "preface": "",
        "paragraphs": [
            "纷纷门外走红尘，底是人间快活人。",
            "未判两仪先太极，直须端的自家身。"
        ],
        "notes": "",
        "id": "5170312049d13de9ed73da285b67368b"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "江东报英烈拟封二字侯喜成三绝  其一",
        "preface": "",
        "paragraphs": [
            "焕章飞报下徽州，英烈将褒二字侯。",
            "千古沉沉黄壤骨，一朝提上碧云头。"
        ],
        "notes": "",
        "id": "1bc7b04d58aeb81f84437103491403bf"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "江东报英烈拟封二字侯喜成三绝  其二",
        "preface": "",
        "paragraphs": [
            "胡尘明越连焦土，海道温台暂翠华。",
            "西溯涛江渠叵测，不知豪杰起山家。"
        ],
        "notes": "",
        "id": "b106728b5c3690804d40fbb7560b163a"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "江东报英烈拟封二字侯喜成三绝  其三",
        "preface": "",
        "paragraphs": [
            "长驱席卷蹑遐踪，蓦地桐江一扫空。",
            "北走天骄吾事了，归来袖手敢言功。"
        ],
        "notes": "",
        "id": "4016387319dc0247fa99d775433bdb3b"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "雪中呈陈参政及检详兵部二丈二首  其一",
        "preface": "",
        "paragraphs": [
            "中原赤子帝王州，坦腹何时缚蔡酋。",
            "闻道铁衣寒彻骨，边臣应赐紫茸裘。"
        ],
        "notes": "",
        "id": "afb4871c5001a8a10a147e6cdedd6c32"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "雪中呈陈参政及检详兵部二丈二首  其二",
        "preface": "",
        "paragraphs": [
            "虽然袖手老山林，禹稷颜回共此心。",
            "但得有生皆挟纩，不妨闲抱岁寒琴。"
        ],
        "notes": "",
        "id": "532916ba5d19aa3c07d8bbe91ba08b3c"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "陈参政书院观谢太傅像有感",
        "preface": "",
        "paragraphs": [
            "尘昏京洛走胡雏，高卧东山旧草庐。",
            "莫向老妻夸不免，诸陵回首正关渠。"
        ],
        "notes": "",
        "id": "81f2ebf8a5c372008b86a870469a68c2"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "窑烟",
        "preface": "",
        "paragraphs": [
            "痴子纷纷随物转，真能转物万中无。",
            "寒烟一阵江村晓，谁识人间造化炉。"
        ],
        "notes": "",
        "id": "4047b49f25a23deb200d0bfc2ab2d87b"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "一斋夜坐",
        "preface": "",
        "paragraphs": [
            "尽觉山中日月长，何心更梦白云乡。",
            "池塘夜滴梅花雨，默坐占城一瓣香。"
        ],
        "notes": "",
        "id": "f589073f027efb0d8ec9ce57f3735647"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "脱窗间蜂有感二首  其一",
        "preface": "",
        "paragraphs": [
            "病体今朝尚怯风，北窗深坐思融融。",
            "莫言袖手无勋业，顷刻窗间救十蜂。"
        ],
        "notes": "",
        "id": "cb20101042a9f9218e4eca25ecf22b92"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "脱窗间蜂有感二首  其二",
        "preface": "",
        "paragraphs": [
            "爱物仁民不两途，吾心到处是工夫。",
            "今夫天下为民牧，一日能全十命无。"
        ],
        "notes": "",
        "id": "eb25040c5fba8a7f0ea85c53481096b5"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "宣城琴高之名甚著转送四方甚珍品也比得之乃乡间桐鱼耳一笑而赋二首  其一",
        "preface": "",
        "paragraphs": [
            "春网琴高长藋茅，宣城风物賸浮夸。",
            "蜀溪岁岁桐鱼上，堪恨无人唤药查。"
        ],
        "notes": "",
        "id": "fd4a513c6c8d82f0e7271af75be7d350"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "宣城琴高之名甚著转送四方甚珍品也比得之乃乡间桐鱼耳一笑而赋二首  其二",
        "preface": "",
        "paragraphs": [
            "大药真成九灶火，小鲜何事一杯羹。",
            "终然不免名为累，岁岁琴高入鼎烹。"
        ],
        "notes": "",
        "id": "d548186b5ba33f84f6d237e8bdcff9d5"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "花头巡检先君纪之详矣孝女乡女子骑虎以救亲今汝滩下有孝女石即其处也乡之得名以此然则汝滩旧名女滩米坑旧名女坑皆当仍旧不可改也吾乡有此二事宜庙而祭之以表励风俗因成一绝道余所志云",
        "preface": "",
        "paragraphs": [
            "花头巡检骂贼死，蓬首女儿骑虎号。",
            "安得邦人百世祀，巍巍忠孝配颜曹。"
        ],
        "notes": "",
        "id": "a4980bf7b07a9d58b45ff82404421fec"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "登蜀阜二首  其一",
        "preface": "",
        "paragraphs": [
            "秋暮如京岁暮还，春来更堕药瓢间。",
            "眼前有底闲风月，忍得经年不上山。"
        ],
        "notes": "",
        "id": "88e43a39412b649e8dc851f04a44d3e0"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "登蜀阜二首  其二",
        "preface": "",
        "paragraphs": [
            "弹指经年别彼阿，庭前庭后绿婆娑。",
            "虽然陨箨无人扫，老木修篁古意多。"
        ],
        "notes": "",
        "id": "0f4c4b683fa2c7159302a17270c05250"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "风玉",
        "preface": "",
        "paragraphs": [
            "句里论工非得句，弦间觅趣未忘弦。",
            "忽听簷外敲风玉，三代遗音妙不传。"
        ],
        "notes": "",
        "id": "b66a99fd3ffd4e0742793e620e3c463a"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "新亭风玉与安素相应",
        "preface": "",
        "paragraphs": [
            "的然同德定同声，鼓瑟吹竽尽未平。",
            "悬玉两窗非有约，如何风动一齐鸣。"
        ],
        "notes": "",
        "id": "160e4c7db88d12b01187c2e4db698473"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "新亭薄暮",
        "preface": "",
        "paragraphs": [
            "读罢羲经笑倚空，蜀溪谿上蜀溪翁。",
            "诗成断雨流云外，人在光风霁月中。"
        ],
        "notes": "",
        "id": "1446d33833b4dc932fa85043cbc2c3db"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "九日融堂池上",
        "preface": "",
        "paragraphs": [
            "岩花不趁中秋约，篱菊齐供九日看。",
            "冉冉隔墙风不断，夜深和月倚栏干。"
        ],
        "notes": "",
        "id": "de6ee655c2d7b161490aa20eef932e05"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "病起掇黄花数本焚香清坐二首  其一",
        "preface": "",
        "paragraphs": [
            "秋风雕鹗刷天涯，有底男儿只恋家。",
            "病后暂收文字眼，焚香清坐看黄花。"
        ],
        "notes": "",
        "id": "8f19217a3e0b6a1e4561db4d290856e9"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "病起掇黄花数本焚香清坐二首  其二",
        "preface": "",
        "paragraphs": [
            "碧玉枝头玉露漙，风霜晚节要人看。",
            "生香正色慇懃意，肯入冬窝共岁寒。"
        ],
        "notes": "",
        "id": "c7ecf7d44ed666c4abc398e6f0eefb11"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "渊明菊盛开看之不厌",
        "preface": "",
        "paragraphs": [
            "金粟蟠心玉作团，渊明千古寄高寒。",
            "苦无嘉客同清赏，终日凭栏尽自看。"
        ],
        "notes": "",
        "id": "81eedd2c7b5c2ebb86cd4bf2d394f0dc"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "泊嘉禾",
        "preface": "",
        "paragraphs": [
            "山翁尽惯卧山云，夜漏无声梦境平。",
            "舟近谯楼眠不稳，却嫌更点太分明。"
        ],
        "notes": "",
        "id": "5e2b835a70e25a1329c634ca5e38179a"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "谒陆宣公双湖新祠",
        "preface": "",
        "paragraphs": [
            "奏稿倘能安国步，投荒何敢爱家林。",
            "双湖万顷湖天月，长与先生照赤心。"
        ],
        "notes": "",
        "id": "fa702d4b61fc33231d9599e76e2cfddd"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "垂虹",
        "preface": "",
        "paragraphs": [
            "不到垂虹十四秋，聊倾巵酒酹沙鸥。",
            "蹄涔一勺闲风月，老眼关河万国愁。"
        ],
        "notes": "",
        "id": "920af348ffad02880d0e1cf050c05e9c"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "沧浪亭有感二首  其一",
        "preface": "",
        "paragraphs": [
            "归老园林事已休，无端淮水作鸿沟。",
            "堂堂百战平戎手，肯向沧浪把钓钩。"
        ],
        "notes": "",
        "id": "f2af0066ff815995c02b4dced27fb808"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "沧浪亭有感二首  其二",
        "preface": "",
        "paragraphs": [
            "莫倚危栏学冻吟，英雄到此泪沾襟。",
            "纷纷只解毛锥子，毕竟何人办赤心。"
        ],
        "notes": "",
        "id": "dd019f620763e5b7fd1e48d35d003265"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "老仲夜集",
        "preface": "",
        "paragraphs": [
            "谭兵谁是古君子，说易难逢大丈夫。",
            "风月岁寒双塔夜，一巵清露世间无。"
        ],
        "notes": "",
        "id": "38dbbb27f510cfd05541e128b286acd3"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "桃村寄题三首  其一",
        "preface": "",
        "paragraphs": [
            "春入桃村烂熳红，纷纷来觅武陵踪。",
            "武陵不在千山外，只在先生一笑中。"
        ],
        "notes": "",
        "id": "8b20dcb99e318a84b532715ab912be21"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "桃村寄题三首  其二",
        "preface": "",
        "paragraphs": [
            "白云深处锦成堆，游子逢春定一来。",
            "会得四时春不断，桃村何日不花开。"
        ],
        "notes": "",
        "id": "be99b364dc551481ab4f1cd05a8e39b3"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "桃村寄题三首  其三",
        "preface": "",
        "paragraphs": [
            "处处桃花处处村，盎然天地一家春。",
            "不须更踏桃村路，只要桃村见主人。"
        ],
        "notes": "",
        "id": "bccfb4f40fad3b130a3c3430fdde78a1"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "岁二日吴说卿座中初见古梅一花",
        "preface": "",
        "paragraphs": [
            "咫尺元宵賸放灯，翠红多少九衢尘。",
            "梅花不解新时样，初破风前一点春。"
        ],
        "notes": "",
        "id": "b3148bd9f1914c9bc4e582797b1d461e"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "张明发有问用前韵谢之",
        "preface": "",
        "paragraphs": [
            "本自光明不费灯，个中元不隔微尘。",
            "如何曾点归来后，千古无人解咏春。"
        ],
        "notes": "",
        "id": "ba9b17cbdd14ee887020cb9bbdbb3045"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "嘉兴天庆观梁朝桧",
        "preface": "",
        "paragraphs": [
            "五季干戈满地讧，山川草木亦酸风。",
            "如何偃蹇梁朝桧，独寿中吴雨露中。"
        ],
        "notes": "",
        "id": "aef6ffd3124d58424f5f1a33bed04ac4"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "借邻家瑞香",
        "preface": "",
        "paragraphs": [
            "光风霁月瑞香盘，岁岁元宵锦作团。",
            "春到山家今几许，不妨隣舍借花看。"
        ],
        "notes": "",
        "id": "0dbc55caa1c154d7cd447e4f7fc770f1"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "舟中卧听守之读皇宋诗",
        "preface": "",
        "paragraphs": [
            "一转船头便是归，蓬窗初煖睡偏宜。",
            "畧无梦到华胥国，枕上听歌圣宋诗。"
        ],
        "notes": "",
        "id": "6bb72f6ded3c44cc9aca20718d8a2869"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "和答守之",
        "preface": "",
        "paragraphs": [
            "除却周人孰与归，纷纷装点入时宜。",
            "豳风七月今谁嗣，不补君王不是诗。"
        ],
        "notes": "",
        "id": "6a8afae595056678f0bacc2cc16035f1"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "喜见家山答守之二首  其一",
        "preface": "",
        "paragraphs": [
            "风扫痴云作嫩晴，展开花柳一隄春。",
            "山山啼鸟如相识，飞向蓬窗认主人。"
        ],
        "notes": "",
        "id": "a29ebd6193b1a7ee79f7e9f81d3f8f1e"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "喜见家山答守之二首  其二",
        "preface": "",
        "paragraphs": [
            "喜见家山喜见晴，乾坤都属舞雩春。",
            "家山自是山无数，认得春风定可人。"
        ],
        "notes": "",
        "id": "4ba3472855d818de342f1c4f411e1be1"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "江岸群牛用前韵",
        "preface": "",
        "paragraphs": [
            "江边犊子喜新晴，草软沙平满意春。",
            "自食自眠渠自乐，不消多费牧牛人。"
        ],
        "notes": "",
        "id": "079e09537a381dbf0ead8d06cbff6c2c"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "打滩",
        "preface": "",
        "paragraphs": [
            "沙汀芳草几阴晴，纤板横拖百丈春。",
            "不解扁舟泛沧海，长年只作打滩人。"
        ],
        "notes": "",
        "id": "8a6646b9fa328e2f7c7372cc5bb238a9"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "谒浴",
        "preface": "",
        "paragraphs": [
            "京尘满面更新晴，暖得人来分外春。",
            "手掬温泉聊一洒，先生元是出尘人。"
        ],
        "notes": "",
        "id": "acfbb9705511fd087e299f64044ca8c6"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "哭顾平甫前韵",
        "preface": "",
        "paragraphs": [
            "郊原几度踏春晴，此日空山草木春。",
            "泪尽两行悲不尽，眼前安得见斯人。"
        ],
        "notes": "",
        "id": "65297e98646daac659bfbf37518d7d0d"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "比同诸友联辔湖边终日不能一诗戏用前韵  其一",
        "preface": "",
        "paragraphs": [
            "晓出钱塘趁好晴，五花云散马蹄春。",
            "湖边此日诗无数，不属推敲觅句人。"
        ],
        "notes": "",
        "id": "cb24802e9aab0fe53393836d7cf00a5b"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "比同诸友联辔湖边终日不能一诗戏用前韵  其二",
        "preface": "",
        "paragraphs": [
            "少日诗如雨不晴，恨无题目可酬春。",
            "今朝到却西湖上，无奈诗何尽让人。"
        ],
        "notes": "",
        "id": "b1d81f9cd5dec8882bbc8f7ecda78667"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "卢滩杂兴五首  其一",
        "preface": "",
        "paragraphs": [
            "蛙声两岸夹溪流，漫漫澄潭夜进舟。",
            "火照寒沙翻作白，直疑浮雪满汀洲。"
        ],
        "notes": "",
        "id": "74f0384b23f633723318d15c391fefac"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "卢滩杂兴五首  其二",
        "preface": "",
        "paragraphs": [
            "火照寒沙雪欲流，恍疑身在剡溪舟。",
            "蚩蚩横目无真色，刚道神仙在十洲。"
        ],
        "notes": "",
        "id": "214a6793f2717aa0d8b99548569248d5"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "卢滩杂兴五首  其三",
        "preface": "",
        "paragraphs": [
            "道眼昭昭洞九流，此心天地一虚舟。",
            "浮云得失关何事，要识梅亭对柳洲。"
        ],
        "notes": "",
        "id": "74954e24a8239b579949be51f4e92447"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "卢滩杂兴五首  其四",
        "preface": "",
        "paragraphs": [
            "莫问清流与浊流，向求胡越有同舟。",
            "光风霁月无人识，掉臂行歌宿莽洲。"
        ],
        "notes": "",
        "id": "1b415d839073fdc194f8fb0e0ea8577d"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "卢滩杂兴五首  其五",
        "preface": "",
        "paragraphs": [
            "生身不作第三流，肯作坳堂一芥舟。",
            "时止时行皆正位，孰云吾道付沧洲。"
        ],
        "notes": "",
        "id": "4b5dce64f96e42a86ddfb1513e1cbe91"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "晓雨",
        "preface": "",
        "paragraphs": [
            "一路悭悭五日晴，晓来烟雨又笼春。",
            "蓬窗只是添诗句，烟雨何曾恼得人。"
        ],
        "notes": "",
        "id": "85139f4d0473e92d859db67a3f67f77c"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "乍晴前韵",
        "preface": "",
        "paragraphs": [
            "翻手飞帘拗作晴，重重放出锦溪春。",
            "东君于我故青眼，天地中间有此人。"
        ],
        "notes": "",
        "id": "6e183597ad6e499361b8ff387304e9f5"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "抛滩前韵",
        "preface": "",
        "paragraphs": [
            "舟著滩根半雨晴，何须争浪苦争春。",
            "抛从漫处平平上，绝胜从前弄险人。"
        ],
        "notes": "",
        "id": "33b73e389e6532d115621d006f4c56c1"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "晚泊白塔桥约幼望吉甫小酌前韵",
        "preface": "",
        "paragraphs": [
            "风吹白浪十分晴，晚泊青溪二月春。",
            "千里客心归最急，可无杯酒唤同人。"
        ],
        "notes": "",
        "id": "467f208c214de85695f86ddc5c2ed9b9"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "过九里湾二首  其一",
        "preface": "",
        "paragraphs": [
            "溶溶泛日桃溪浪，濯濯抛风柳岸春。",
            "天地十分和气里，此时无语倚蓬人。"
        ],
        "notes": "",
        "id": "01e4c37af7504f37a610863914b5820c"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "过九里湾二首  其二",
        "preface": "",
        "paragraphs": [
            "吟风吟雨又吟晴，春满诗囊不负春。",
            "一韵到家三十首，人间有底等闲人。"
        ],
        "notes": "",
        "id": "744a935b1a1c09abcd09630b7780839b"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "烧香客",
        "preface": "",
        "paragraphs": [
            "满路敲金插彩旗，此时心事即良知。",
            "回头肯向慈庭用，念念吾亲定不欺。"
        ],
        "notes": "",
        "id": "99907c4ca3c6c76f81863bcc4ccde070"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "双溪",
        "preface": "",
        "paragraphs": [
            "奔来衮雪夹中洲，声撼危栏趾欲浮。",
            "冷眼青山青不断，狂澜千古自争流。"
        ],
        "notes": "",
        "id": "e21235332f54efdd2414c935a97b4b68"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "超然",
        "preface": "",
        "paragraphs": [
            "结茅山顶得超然，莫也超然在外边。",
            "要识老夫行乐处，鸢飞鱼跃总吾天。"
        ],
        "notes": "",
        "id": "4b77fb9207e2cc69c77223cd260b45cc"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "唐山赤县距修门不二百里土风俭朴专务桑麻余甚乐之成二绝  其一",
        "preface": "",
        "paragraphs": [
            "深深涧谷唐昌县，莽莽桑麻古歙风。",
            "但得长官能阜俗，不消此外别言功。"
        ],
        "notes": "",
        "id": "04b4b2a88d9b93089a467630e1ebd269"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "唐山赤县距修门不二百里土风俭朴专务桑麻余甚乐之成二绝  其二",
        "preface": "",
        "paragraphs": [
            "每到西湖辄黯然，山川草木亦雕镌。",
            "如何咫尺唐山地，混沌犹存一罅天。"
        ],
        "notes": "",
        "id": "78bdbd757b9958c2745033451811d591"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "题唐昌尉廨足山楼三首  其一",
        "preface": "",
        "paragraphs": [
            "夜犬无声彩棒闲，千岩万壑拥楼栏。",
            "朝来更有西山好，爽气何妨拄笏看。"
        ],
        "notes": "",
        "id": "9ce198776cb23da0d01f14e2b75b00d7"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "题唐昌尉廨足山楼三首  其二",
        "preface": "",
        "paragraphs": [
            "云奔浪卷入帘钩，说著坡仙万户侯。",
            "賸觉足山看不足，几番烟雨上楼头。"
        ],
        "notes": "",
        "id": "af43d37a35196adf18f5970e0616aee4"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "题唐昌尉廨足山楼三首  其三",
        "preface": "",
        "paragraphs": [
            "营营求足竟何穷，一足能令万虑空。",
            "可但诗人供望眼，乾坤都在足山中。"
        ],
        "notes": "",
        "id": "978a314780db63155983335cd8ee0c4f"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "晚步上清宫坐栖真者久之用合溪韵",
        "preface": "",
        "paragraphs": [
            "坏砌颓簷竹数竿，一方深绿照人寒。",
            "此时别有真消息，不用清流引激湍。"
        ],
        "notes": "",
        "id": "9a82a5d7a088fb921b51fd94f423b78f"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "上清得酴醾用超然韵",
        "preface": "",
        "paragraphs": [
            "林腰路转忽欣然，玉佩垂萝古殿边。",
            "客里对花如旧友，夜深清坐玉壶天。"
        ],
        "notes": "",
        "id": "c57e64a37365bb56615b8780fc6d2c85"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "薄暮自南塔返足山",
        "preface": "",
        "paragraphs": [
            "笋舆伊轧尽经邱，南塔从容半日游。",
            "野鹤山猿留不住，又将诗过足山楼。"
        ],
        "notes": "",
        "id": "0c1c54d83b3b32684c8d9ea325611ed3"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "答何尉二首  其一",
        "preface": "",
        "paragraphs": [
            "明时麟凤在郊邱，南北东西取次游。",
            "诗向足山楼上出，无诗千万莫登楼。"
        ],
        "notes": "",
        "id": "b129abcf42bc31fc3141a2174770eb9d"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "答何尉二首  其二",
        "preface": "",
        "paragraphs": [
            "已分吾生老一邱，足山聊复伴英游。",
            "中藏武库无人议，不但云间百尺楼。"
        ],
        "notes": "",
        "id": "e0ce654f9e8dcf403f1849265e5c2ec0"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "怪松",
        "preface": "",
        "paragraphs": [
            "老木樛枝著地垂，交拏互攫挂虬螭。",
            "何如头角峥嵘起，直节凌霄愈更奇。"
        ],
        "notes": "",
        "id": "6010e92a7c3a0f83dd0414a64f54930b"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "野翁亭",
        "preface": "",
        "paragraphs": [
            "不住清溪不住山，野翁来往两翁间。",
            "非丝非竹虽云乐，乐在溪山未是闲。"
        ],
        "notes": "",
        "id": "882ad68c9b3c25ddc1f65eeb199e00a8"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "古枫",
        "preface": "",
        "paragraphs": [
            "白云岩下古株枫，洞洞从根透顶空。",
            "认得自家真面目，逢春叶绿到秋红。"
        ],
        "notes": "",
        "id": "893c04502ef3ad19c75205a7fa3ac03c"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "旷轩",
        "preface": "",
        "paragraphs": [
            "巨鼇飞出水精宫，蹙踏群山气象雄。",
            "更觉我来轩愈旷，乾坤舒卷一襟风。"
        ],
        "notes": "",
        "id": "37a90fd276760e65c9bdc83220a9f901"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "道庵小憩",
        "preface": "",
        "paragraphs": [
            "石径柴门屈曲通，拂簷疎竹弄微风。",
            "等闲光景无人管，两树金沙相对红。"
        ],
        "notes": "",
        "id": "8dfbf500480ab22330abf7c3394188e3"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "瓶插月桂衮绣毬甚丽",
        "preface": "",
        "paragraphs": [
            "月桂閙装红欲滴，绣毬圆簇白如霜。",
            "我无艳眼相酬答，付与庭花自在黄。"
        ],
        "notes": "",
        "id": "b6f80c2eeac6b79bada00b9a8e5a93f5"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "许由亭其来远矣名以名之非便也下有白牛桥洗耳滩皆当时事宜揭之以洗耳",
        "preface": "",
        "paragraphs": [
            "尧舜相传自执中，一瓢赢得迈高风。",
            "白牛桥下沧浪水，应洗人间万古聋。"
        ],
        "notes": "",
        "id": "d648b7756cb94b171121985a625489e5"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "百丈寺竹所",
        "preface": "",
        "paragraphs": [
            "向来百丈有清规，此日山中肯者谁。",
            "簷外萧萧群玉立，不由客子不题诗。"
        ],
        "notes": "",
        "id": "4396475244fe1f5082e656f5dc4409c1"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "百丈有感",
        "preface": "",
        "paragraphs": [
            "不染东华一点尘，桑麻满眼土风淳。",
            "如何林下无嘉客，却有西湖浩荡春。"
        ],
        "notes": "",
        "id": "5d902b2fa36b70f2570a1df91c8519f5"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "含晖晚眺",
        "preface": "",
        "paragraphs": [
            "雨声欲断气氤氲，小阁浮空自吐吞。",
            "古木苍烟何处寺，数声青板报黄昏。"
        ],
        "notes": "",
        "id": "01ea3ac0aaf76e486e21f0cc801e4b26"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "鹫峰丁东洞",
        "preface": "",
        "paragraphs": [
            "一滴寒泉万古心，幽幽岩下弄清音。",
            "何如唤起蛟龙蛰，散作苍生万国霖。"
        ],
        "notes": "",
        "id": "90de13cd4cfea6bb231dcc6a2674b0b3"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "六月望",
        "preface": "",
        "paragraphs": [
            "一窗虚白贮婵娟，木叶无风自飒然。",
            "谁道家山孤负月，从初看到十分圆。"
        ],
        "notes": "",
        "id": "3a37e8be31c692ddc4428247d834abc0"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "晚步溪上暑气亟回用端忞韵",
        "preface": "",
        "paragraphs": [
            "晚行沙渚亟回头，不比人间触热流。",
            "静听双蛙池上月，知心谁似海边鸥。"
        ],
        "notes": "",
        "id": "125a7fa7faf82d415db3beac762f8cd8"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "融堂对月",
        "preface": "",
        "paragraphs": [
            "蛮触封疆奈若何，天公老眼自驱磨。",
            "六窗洞彻无遮障，此夜融堂得月多。"
        ],
        "notes": "",
        "id": "c1cc741028e12918d0e93d519f4c3340"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "登蜀阜二首  其一",
        "preface": "",
        "paragraphs": [
            "西风吹步上云衢，万竹深围一草庐。",
            "分付儿童勿轻剪，蜀溪风月正关渠。"
        ],
        "notes": "",
        "id": "43008c9233f944211dc58e9aa3654816"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "登蜀阜二首  其二",
        "preface": "",
        "paragraphs": [
            "宝货秋毫归润屋，锥刀左计属痴儿。",
            "独余风月无人管，合著山亭顿放伊。"
        ],
        "notes": "",
        "id": "31dc53cf57323c7ca613e44824876328"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "吕守之暮到三首  其一",
        "preface": "",
        "paragraphs": [
            "春日归舟五十诗，人间此乐尽无涯。",
            "永平岸口匆匆别，又见西风上桂枝。"
        ],
        "notes": "",
        "id": "75dd4fd37f1a6361a1536dc916774e22"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "吕守之暮到三首  其二",
        "preface": "",
        "paragraphs": [
            "别来两月客唐昌，多少春风入锦囊。",
            "逗得到家无别事，工夫都上此山堂。"
        ],
        "notes": "",
        "id": "a8fb93223f22c565909e0c630f3f4a65"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "吕守之暮到三首  其三",
        "preface": "",
        "paragraphs": [
            "此山风月久尘埃，拂拭重新桂却开。",
            "正要好诗相料理，昏鸦忽报守之来。"
        ],
        "notes": "",
        "id": "d60891a622cd4d5ffd3d209880645b7d"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "踏月登山",
        "preface": "",
        "paragraphs": [
            "碧云缥缈月琳琅，更著岩花当户香。",
            "多少风光人不到，主人今夜此山堂。"
        ],
        "notes": "",
        "id": "e2de28a9b87e6666afddfd64f7348b94"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "假山",
        "preface": "",
        "paragraphs": [
            "终日劖镌弄假山，栽花种草尽班班。",
            "从前多少真山水，可笑傍人只等闲。"
        ],
        "notes": "",
        "id": "007ee6cf9967c26953fa70a67d3bf9f6"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "岁寒口占",
        "preface": "",
        "paragraphs": [
            "胸中元自有溪山，更著梅花竹石间。",
            "拭目诸公扶帝极，幽人有分一生闲。"
        ],
        "notes": "",
        "id": "0f985e307c147cb5aad523d490ce7373"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "立冬前一日霜对菊有感",
        "preface": "",
        "paragraphs": [
            "昨夜清霜冷絮裯，纷纷红叶满阶头。",
            "园林尽扫西风去，惟有黄花不负秋。"
        ],
        "notes": "",
        "id": "5a9bd58d3f20123c0af26c58a055241a"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "石山素不驻足偶一徘徊心甚乐之他日结茅名曰借亭未知主人然乎否也成二绝  其一",
        "preface": "",
        "paragraphs": [
            "上临绝壁下深湾，合著危亭阿堵间。",
            "咫尺吾庐不相识，人间何处有溪山。"
        ],
        "notes": "",
        "id": "4632b1c4a44c5b692f6b7d77aa8e8ad6"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "石山素不驻足偶一徘徊心甚乐之他日结茅名曰借亭未知主人然乎否也成二绝  其二",
        "preface": "",
        "paragraphs": [
            "老天于我尽无穷，到处溪山尽借侬。",
            "他日结茅临水上，主人应不吝山翁。"
        ],
        "notes": "",
        "id": "97fd63251c36c89bbc8f51ffbbce4d5f"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "真应庙",
        "preface": "",
        "paragraphs": [
            "浪夸骑鹤上清都，滴露研朱自壮图。",
            "海内不蒙君子泽，独遗石碣溉丹湖。"
        ],
        "notes": "",
        "id": "48f690c92548a13260078c7651bbc0b1"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "光风霁月观鸬鹚聚滩下搜猎慈惨已而坐岁寒见盆池中鱼浮沉自得",
        "preface": "",
        "paragraphs": [
            "出没云根上下浮，蘸蒲清溜十分幽。",
            "前滩乌鬼能撩乱，争似盘鱼得自由。"
        ],
        "notes": "",
        "id": "a9d7a7085e628e5d3170d2113b22105d"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "池上梅开一花",
        "preface": "",
        "paragraphs": [
            "蜀阜溪山堪老眼，岁寒风月尽闲身。",
            "凭栏政尔吟无句，忽报梅梢一点春。"
        ],
        "notes": "",
        "id": "0767e314ff3f4286c8348fb892361e5e"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "乡城长至怀双溪湖诸友",
        "preface": "",
        "paragraphs": [
            "去年客梦水云乡，六里桥东过一阳。",
            "此日山城怀旧友，暮江风起雁声长。"
        ],
        "notes": "",
        "id": "bae83993c7cc79b93719d1299257897c"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "寄家书有怀岁寒五友二首  其一",
        "preface": "",
        "paragraphs": [
            "坐拥云根兴未涯，江楼时复梦归家。",
            "庭前一点梅初破，近日新添几个花。"
        ],
        "notes": "",
        "id": "5ccabd028b97882e99fba7d31fa39a7a"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "寄家书有怀岁寒五友二首  其二",
        "preface": "",
        "paragraphs": [
            "想得瑞香花日多，水仙消息又如何。",
            "篱边尚有余香不，兰茁新芽长进么。"
        ],
        "notes": "",
        "id": "b34e965f0a26be7ed4d7759d6aedc435"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "雪中观梅",
        "preface": "",
        "paragraphs": [
            "莫嫌梅影太清寒，试向冬窝带雪看。",
            "自是一般相茹入，无诗恰莫近栏干。"
        ],
        "notes": "",
        "id": "8e72a17746fefcbcdfa351e8e22d57d7"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "池上梅烂开一枝横竹间方蕊",
        "preface": "",
        "paragraphs": [
            "临池满树玉离披，纵有余香已不奇。",
            "蹈雪过来亭上坐，竹闲疎蕊忽横枝。"
        ],
        "notes": "",
        "id": "55c56ac57c853a7dd4b6a251c3fbe275"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "兰",
        "preface": "",
        "paragraphs": [
            "遶亭埋石种兰芽，生怕花开不在家。",
            "此日溶溶春满院，柔风初破一枝花。"
        ],
        "notes": "",
        "id": "d315b6ae4ba86b7b53eba49729932659"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "岁寒缓步",
        "preface": "",
        "paragraphs": [
            "千叶梅花雪满堤，都将春付海棠枝。",
            "幽禽飞上栏干立，此意人间几个知。"
        ],
        "notes": "",
        "id": "0413249218ccb7a61385b8c5e9004065"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "悯海棠",
        "preface": "",
        "paragraphs": [
            "海棠前日满枝红，一夜飘飘卷地空。",
            "多少荣华驹过隙，莫教容易负东风。"
        ],
        "notes": "",
        "id": "3dce0c0f2b44ffa4fa6e6132ff3b1e59"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "牡丹开已数日方盛丽未艾也成二绝  其一",
        "preface": "",
        "paragraphs": [
            "晚春庭院牡丹香，谁道花开恨不长。",
            "寒食到今几十日，依然夭艳压群芳。"
        ],
        "notes": "",
        "id": "d00ccef1af2ec05672379f5db15f7a9f"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "牡丹开已数日方盛丽未艾也成二绝  其二",
        "preface": "",
        "paragraphs": [
            "未到牡丹春未好，花开恰莫怨春迟。",
            "金沙玉板相扶拥，正是东君极盛时。"
        ],
        "notes": "",
        "id": "80909afdaa7f38ad94cd2d78d37068a2"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "初闻杜鹃",
        "preface": "",
        "paragraphs": [
            "庭前细雨湿莓苔，花鸟知时不待催。",
            "茂院天葩开满树，一声清晓杜鹃来。"
        ],
        "notes": "",
        "id": "518e8717ff330130ad1d37e4282b9a03"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "泊无碍定庵二首  其一",
        "preface": "",
        "paragraphs": [
            "定庵回首几春风，坏砌颓簷咽暮钟。",
            "惟有窗间双月桂，花开还似旧时红。"
        ],
        "notes": "",
        "id": "0394155024921db91e9668a560a6ed6c"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "泊无碍定庵二首  其二",
        "preface": "",
        "paragraphs": [
            "十七年前到定庵，老僧朝暮拜瞿昙。",
            "如今谁是香花主，老木号风暮正酣。"
        ],
        "notes": "",
        "id": "85b489cda9ce11f695b61f0196152413"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "观富郑公及东坡颍滨无垢著名禅派口占",
        "preface": "",
        "paragraphs": [
            "唐虞千古旧规模，周孔谁云不丈夫。",
            "幸自家风皇极教，未消宗派祖师图。"
        ],
        "notes": "",
        "id": "7478640665964b1b9536a162da3fe1e7"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "汉宫春似月桂而丽感兴成诗",
        "preface": "",
        "paragraphs": [
            "名花千古不成尘，不比昭阳绝代人。",
            "回首两都今一梦，是谁污作汉宫春。"
        ],
        "notes": "",
        "id": "4cca280371acb4748e332a508355504a"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "枕上二首  其一",
        "preface": "",
        "paragraphs": [
            "勿言暗室暗沉沉，降陟无非上帝临。",
            "瞒得世间人不见，直须瞒得自家心。"
        ],
        "notes": "",
        "id": "96a32e9e64e15d25066a07418186458c"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "枕上二首  其二",
        "preface": "",
        "paragraphs": [
            "自心有过有谁知，看此初萌一念时。",
            "一念不分真与妄，十分伶俐十分痴。"
        ],
        "notes": "",
        "id": "fd4328125036125495eaaca5f6526315"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "赠浮梁汪易数  其一",
        "preface": "",
        "paragraphs": [
            "八八相催尽不穷，乾坤日月总包笼。",
            "行年谁道今朝定，定在庖牺一画中。"
        ],
        "notes": "",
        "id": "0af1bcd10fa2e0ba3c45748770a56fb0"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "赠浮梁汪易数  其二",
        "preface": "",
        "paragraphs": [
            "君诗衮衮生蓍后，吾事昭昭未画前。",
            "一笑相逢秋色里，双溪风月蜀溪边。"
        ],
        "notes": "",
        "id": "e3674decb8c15529c3bdf56674d41aca"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "良月十二日幼望吉甫季雅起渊游上善明日集保二首  其一",
        "preface": "",
        "paragraphs": [
            "晚泊青溪一岸沙，偶然游目到仙家。",
            "是谁办得闲情性，来伴幽人看菊花。"
        ],
        "notes": "",
        "id": "672e6d20207cb99b8844aa9217bf4f70"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "良月十二日幼望吉甫季雅起渊游上善明日集保二首  其二",
        "preface": "",
        "paragraphs": [
            "谁道身如不系舟，吾行非往止非留。",
            "霜天未老黄花菊，山北山南两日游。"
        ],
        "notes": "",
        "id": "99d58e1d53cf0264abd6743619f87c1c"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "虎邱遍观题壁",
        "preface": "",
        "paragraphs": [
            "莫嗔鱼目混摩尼，著目从头亦自奇。",
            "但向壁间时得句，老夫不用更题诗。"
        ],
        "notes": "",
        "id": "5a1c5b38682bb54ff34b22982c938472"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "萤",
        "preface": "",
        "paragraphs": [
            "一点晖晖落扇间，欲飞还扑近栏干。",
            "乾坤日月光明藏，莫作书边冷眼看。"
        ],
        "notes": "",
        "id": "41562b1145e1d1943be40dd3b5e34d14"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "闻子居近况",
        "preface": "",
        "paragraphs": [
            "十里溪山别两年，忽闻消息为欣然。",
            "把书簷下往来看，不觉人行到面前。"
        ],
        "notes": "",
        "id": "5fb911fcf393fabfb9a3c6cda662ce6f"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "南塘归途",
        "preface": "",
        "paragraphs": [
            "岩花消息晚来风，透出长林万万重。",
            "一句好诗拈不出，乾坤都属广寒宫。"
        ],
        "notes": "",
        "id": "344f781509f6cb5315cd7825bf73375f"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "谢守和章及先天之旨",
        "preface": "",
        "paragraphs": [
            "未消着眼到潜虚，那复谈经上石渠。",
            "会得先天无别旨，困眠饥饭更求余。"
        ],
        "notes": "",
        "id": "86aa5202cbe78adcba7375a04236fe1e"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "合溪座上",
        "preface": "",
        "paragraphs": [
            "深碧沉沉冷欲秋，此时亭上饱追游。",
            "溪分溪合关何事，尚欠圜机订九流。"
        ],
        "notes": "",
        "id": "617c05f0d708f6ff6308b3b251f592eb"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "徐簿饷乌饭八月八日",
        "preface": "",
        "paragraphs": [
            "红姜黑饭荐珍羞，愧尔瞿昙老比邱。",
            "先圣儿孙今满地，有人能记诞弥不。"
        ],
        "notes": "",
        "id": "694f3527df015c3c4e9c83dad87e685e"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "睡起",
        "preface": "",
        "paragraphs": [
            "雨浥蒲风晚更凉，数花薝卜净生香。",
            "高眠深稳清无梦，尽觉人间白昼长。"
        ],
        "notes": "",
        "id": "a23491378633adaa1a4729d0eb9617ff"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "蜗牛",
        "preface": "",
        "paragraphs": [
            "雨浥蜗牛遶砌行，与吾同乐本同生。",
            "挤排蛮触分疆界，可笑蒙庄自起争。"
        ],
        "notes": "",
        "id": "0a761c949727a7cefc728305f7a0d928"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "去年五月十八日归自唐山感旧",
        "preface": "",
        "paragraphs": [
            "新岭归来整一年，老夫心事只依然。",
            "何曾碍却家常饭，国史宏纲手自编。"
        ],
        "notes": "",
        "id": "3bc3249a591b3a6609cfac7780b6ee75"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "当食自喜二首  其一",
        "preface": "",
        "paragraphs": [
            "饮食无他止养身，人间多少不惺惺。",
            "朝晡细嚼家常饭，一卷神农本草经。"
        ],
        "notes": "",
        "id": "340adbe493c15baab851a6f2163631cb"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "当食自喜二首  其二",
        "preface": "",
        "paragraphs": [
            "旋摘园蔬随意好，软炊土米遶牙香。",
            "人言少吃多滋味，此是尊生第一方。"
        ],
        "notes": "",
        "id": "b16b0b9b743358964eda4a4f69fe5db1"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "得片石著岁寒栏干外二首  其一",
        "preface": "",
        "paragraphs": [
            "梅竹交阴晚更奇，等闲片石亦相宜。",
            "此时亭上潇潇雨，墙外行人却未知。"
        ],
        "notes": "",
        "id": "db5dbf2e859aa1951b4a9c90f3eef3bd"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "得片石著岁寒栏干外二首  其二",
        "preface": "",
        "paragraphs": [
            "片石飞来入品题，曲栏池上尔偏宜。",
            "老怀易得生欢喜，冷面相看又赋诗。"
        ],
        "notes": "",
        "id": "18135278d1ce821abcd49dcbd9c23943"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "对老辈语儿时事",
        "preface": "",
        "paragraphs": [
            "回首春风逞少年，厌闻人说旧因缘。",
            "而今恨不逢班辈，说著儿时在眼前。"
        ],
        "notes": "",
        "id": "478d518af1fcbca415a92c0e198653a3"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "步月庭下  其一",
        "preface": "",
        "paragraphs": [
            "秋花恰恰到秋中，透顶生香满院风。",
            "浪说霓裳天上曲，全家都在广寒宫。"
        ],
        "notes": "",
        "id": "6e402861190ecac088624a30468d6757"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "步月庭下  其二",
        "preface": "",
        "paragraphs": [
            "几年等得到花开，投老看花能几回。",
            "四树婆娑庭下桂，月明深夜更徘徊。"
        ],
        "notes": "",
        "id": "772d8697e6603810e127b3dfe9b5753e"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "新亭观菊二首  其一",
        "preface": "",
        "paragraphs": [
            "碧天无际细浮香，浅白深黄未著霜。",
            "莫恨花开秋向晚，晚秋方是好风光。"
        ],
        "notes": "",
        "id": "65142a4493ec1c9b6d792044c7176c6b"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "新亭观菊二首  其二",
        "preface": "",
        "paragraphs": [
            "日融香煖閙枝头，遶砌回环看不休。",
            "莫把此花容易看，东篱无菊不成秋。"
        ],
        "notes": "",
        "id": "111cf888c437768b48d0316055460ad5"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "晨兴池上观梅",
        "preface": "",
        "paragraphs": [
            "双鹊查查晓恋枝，暗香风度曲栏池。",
            "日来只了高斋去，满树花开总不知。"
        ],
        "notes": "",
        "id": "07ad74229ff66d7d5a2b9e172c0f2e4f"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "除日暮放鲫鱼于月池者九夜再得六复秉烛放之偶合阴阳老数成一绝",
        "preface": "",
        "paragraphs": [
            "除夕生鱼有异逢，挑灯两度散春风。",
            "莫言九六无心得，须信乾坤一念中。"
        ],
        "notes": "",
        "id": "f374b90c13dfc4c3d4f4513c40b98c04"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "池上梅复开一花今数日矣始成绝句",
        "preface": "",
        "paragraphs": [
            "一花消息小春前，冷眼相看似故年。",
            "但觉老怀诗渐懒，畧无行遣到花边。"
        ],
        "notes": "",
        "id": "c3ab738e8005c2e38747016f3e87e54a"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "示槱",
        "preface": "",
        "paragraphs": [
            "诗成正自不因题，看取风人发兴时。",
            "语到口头无可奈，未须搜搅苦吟诗。"
        ],
        "notes": "",
        "id": "e7a433c43e735a010dfbf40c995ccc65"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "精庐枕上",
        "preface": "",
        "paragraphs": [
            "山隠夜来山月好，幽香满地开花草。",
            "竹梢堕露鸣屋瓴，谷鸟一声报清晓。"
        ],
        "notes": "",
        "id": "f360335346ac5e18877ed778ef93acb5"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "九月一日睡起",
        "preface": "",
        "paragraphs": [
            "帖帖冬窝眠正稳，剥地钟声忽敲醒。",
            "起来空堂一事无，日弄波纹满窗影。"
        ],
        "notes": "",
        "id": "1d6f30f87409cc6c54a15931a2ed9c3c"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "夜半观潮",
        "preface": "",
        "paragraphs": [
            "月夜舟如天上坐，极目更无山一个。",
            "海神夜半忽出奇，雷鼓长驱雪山过。"
        ],
        "notes": "",
        "id": "305f21a5a8ca2e135d4b24683d4c1196"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "泊四板桥沙外观月",
        "preface": "",
        "paragraphs": [
            "江海无波渺吴越，远山数点低如抹。",
            "长空浸碧秋沉沉，端正江心一轮月。"
        ],
        "notes": "",
        "id": "370b778dc7eae8f765aff2aadebdc303"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "冬窝夜语",
        "preface": "",
        "paragraphs": [
            "幽人只合卧林邱，不觉心幽境更幽。",
            "青汗有时昭帝则，黑甜余暇伴宾游。",
            "黄花粲粲冬窝夜，丹叶萧萧蜀阜秋。",
            "会得个中消息理，两眉不著世间愁。"
        ],
        "notes": "",
        "id": "c14441ba8e21aba72abec551d348d681"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "联辉阁诗",
        "preface": "",
        "paragraphs": [
            "拂拂精蓝护翠云，几番雷雨卧龙兴。",
            "两贤高躅明千佛，三世传家又一灯。",
            "白社风流原有地，青编事业岂依僧。",
            "山川姓字从兹响，看取天衢次第登。"
        ],
        "notes": "",
        "id": "65401cb700a41d64c89b1a8d35733bff"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "义猫行",
        "preface": "",
        "paragraphs": [
            "我家老狸奴，健捕无其比。",
            "去年能养儿，二男而一女。",
            "种草不碌碌，趫捷俱可喜。",
            "策勋到邻家，高卧不忧鼠。",
            "今年女子七，母复诞三子。",
            "三子乳有余，七子不易耳。",
            "颇似相轸念，抱弄时相乳。",
            "依依同气恩，髣髴见情理。",
            "一日忽衔子，来同七子处。",
            "薰然如一家，杂乳无彼己。",
            "天地即我心，万物非异体。",
            "一日脱边幅，此外无别旨。",
            "嗟彼胡不仁，形骸分尔汝。",
            "同类日相伤，呀然矜爪觜。",
            "探巢攫胎卵，吞噬不知止。",
            "但见己子肥，遑恤他子死。",
            "猫也本虎属，能为义士举。",
            "作诗传世间，一兽有如此。"
        ],
        "notes": "",
        "id": "245fafc46511c8820d99b84eaf5aaf1c"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "游齐山仓使遣赠长歌和韵",
        "preface": "",
        "paragraphs": [
            "昔来阳未复，倏忽今大壮。",
            "颇复怀兹游，山山日环乡。",
            "雪多春较涩，寒力花难王。",
            "晨兴起和羹，御风飒然往。",
            "嵌空互出奇，峭立屹相并。",
            "应接不暇瞬，跬步即异状。",
            "明游俱可人，心惬有余况。",
            "寄隠定何许，醒翁本无相。",
            "浑浑太古前，此巧岂天匠。",
            "天亦莫能名，谁欤实开创。",
            "妙空与上清，可笑渠汝诳。",
            "绣春最孤绝，势压翠微上。",
            "一带抹长江，群雉拱千嶂。",
            "超览妙无涯，天地入吾量。",
            "畴能事劖镌，琐琐较真妄。",
            "所乏者古木，无木更虚旷。",
            "蛮触战封疆，鸡虫争得丧。",
            "坐缚万古痴，无病自生恙。",
            "好是两忘猜，不劳费监谤。",
            "载弄阳春曲，万汇同盎盎。",
            "长歌卷雪腴，颇恨阻搜访。",
            "此事属臞仙，公勿多怊怅。",
            "东山挂游屐，皇猷頼公畅。",
            "玉堂深复深，夜植青藜杖。"
        ],
        "notes": "",
        "id": "bfc9c54c45255a7f4050964b802f6e3d"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "闻儿辈举渔者言喜成古调",
        "preface": "",
        "paragraphs": [
            "鱼固人所欲，痰饮常忌此。",
            "兹晨一杯羹，食之乃大美。",
            "渔者包裹来，乐与我为市。",
            "儿辈问何故，秤平不亏尔。",
            "吾家自高曾，仁厚著闾里。",
            "一衡无两权，昭昭坦如砥。",
            "忆昔少年时，猎夫晨卖鹿。",
            "老干持衡出，忽尔非旧比。",
            "此岂我家风，责之怒裂眦。",
            "口腹诈求赢，宁我饿而死。",
            "忍割子孙肉，而以啖我齿。",
            "折衡谢猎夫，劳酒遣乃已。",
            "今余三十载，而得闻斯语。",
            "喜与同志言，书之诏孙子。"
        ],
        "notes": "",
        "id": "6c794078d167ceee591dec3b5a41f507"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "余与吕守之买舟西归林常甫吴清淑吕伯起出饯江楼古调以别",
        "preface": "",
        "paragraphs": [
            "两角勍触蛮，八荒等兄弟。",
            "人生天地间，贵在情义耳。",
            "嘉禾二三友，一见倾底里。",
            "春风散天和，非彼亦非此。",
            "清淑温以直，常甫正而美。",
            "东涉金沙雪，西挹钱塘水。",
            "舟泛月双湖，辔联松九里。",
            "冬春朔四换，追随实终始。",
            "宣桥岁云暮，乃复得伯起。",
            "颀然出玉山，臭味林吴似。",
            "修门亦旬月，朝夕相料理。",
            "饯我江上楼，楼栏豁天宇。",
            "海山渺无际，呼吸入窗几。",
            "长鲸骇高浪，卷舒在吾趾。",
            "风帆擘天出，揖别苦无语。",
            "共挽春江涛，洒作苍生雨。"
        ],
        "notes": "",
        "id": "ab2af2fbcea9769a661e3d9437d2cdab"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "偶书",
        "preface": "",
        "paragraphs": [
            "世上纷纷竞奇巧，人人自巧不知宝。",
            "此巧本不属思为，妙质融融复皜皜。",
            "天地万象罗其中，纵横变化无时穷。",
            "珠璧隠现光错落，丹青组织花珑葱。",
            "有时六出不停翦，有时柔茵铺地遍。",
            "有时飞空调羽商，嘈杂间关声百啭。",
            "千态万状难形容，欲著一语迷西东。",
            "宣尼但说不可见，后学强名造化工。",
            "我欲从渠问谁造，不觉低头发长笑。",
            "且不可见那可言，春秋冬夏无非教。"
        ],
        "notes": "",
        "id": "cad781695eb0a37e0939dd6322b49ebf"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "机舂歌",
        "preface": "",
        "paragraphs": [
            "机舂结草溪之唇，翳桑古柳联清阴。",
            "无人认得东流水，如此妙旨谁知音。",
            "碧渠走峻琉璃滑，鸣瀑怒卷波澜阔。",
            "飞轮转拨无已时，试问此机是谁发。",
            "此机欲见妙无形，此机那复声可闻。",
            "自从清浊未高下，直至而今无暂停。",
            "上有茅斋人静止，日用变化心如水。",
            "斋名果育定何如，为言只此机舂是。"
        ],
        "notes": "",
        "id": "d2429096591fa883822f2881a0975eaa"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "山翁吟",
        "preface": "",
        "paragraphs": [
            "岁云暮矣雪塞门，白发山翁病且贫。",
            "鹑衣百结皮冻裂，旦暮拨雪寻草根。",
            "催租暴卒打门户，妻子惊逃翁怖惧。",
            "尽道长官如母慈，如何赤子投机虎。"
        ],
        "notes": "",
        "id": "b42bdf4b5c3314586bdff31f4d4931df"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "书感",
        "preface": "",
        "paragraphs": [
            "狥利者不可与谋义，怙私者不可与言公。",
            "蛮触胜负勍两角，肝胆乃有楚越同。",
            "阳清阴浊难同宫，弱水西流河汉东。",
            "洪河砥柱霜中松，中道而立能者从。",
            "凡百君子宜自爱，何苦下与琐琐争鸡虫。",
            "朝来满室生秋风，庭树两叶三叶红。"
        ],
        "notes": "",
        "id": "c00f11ff92dd08ec445112eb344e1681"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "蚕妇叹",
        "preface": "",
        "paragraphs": [
            "蚕妇拂蚕叶如缕，爱之何啻珠玉比。",
            "呼奴勤向帐前看，夜卧靡宁三四起。",
            "未必便能丝挂体，睠焉于怀有真喜。",
            "人人办得此时心，推而广之岂不美。",
            "以此事君定忠臣，以此事父定孝子。",
            "以此事夫定贤妇，一念真成转枢耳。",
            "嗟哉世人胡不然，三纲茫茫不如蚕一纸。"
        ],
        "notes": "",
        "id": "d87ebf36001d6df44ebc2cf02fe723b9"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "赠墨工",
        "preface": "",
        "paragraphs": [
            "客来投我一点漆，快汲清泉洗端石。",
            "晴窗净几试一挥，错落精神光照日。",
            "如此妙质奇复奇，变化纵横随所施。",
            "可怜自有不自宝，日用纷纷谁得知。",
            "愿言莫染荒唐辞，亦莫随俗供妍媸。",
            "杂学支离二千载，汗牛充栋终何为。",
            "由来此物自神圣，妙不可言那可尽。",
            "分明宇宙在毫端，万古糊涂人不信。"
        ],
        "notes": "",
        "id": "97c9e8839eca60acff0dda061fc735a0"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "子山弟因病有感喜成长句",
        "preface": "",
        "paragraphs": [
            "本支兄弟十一人，眼前仅有六人存。",
            "于中少者亦头白，世事短长难具论。",
            "老兄年来苦多疾，安乐窝中且将息。",
            "肯复营营供物奴，颇闻吾弟今得力。",
            "是身出没如云浮，弹指百年谁转头。",
            "死生富贵自天命，本无一事吾何求。",
            "我闻旡妄不须药，君行有眚君应觉。",
            "鸰原未用忧急难，且来伴我山中乐。"
        ],
        "notes": "",
        "id": "3301402044691af174cc4e623648956c"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "篙师叹",
        "preface": "",
        "paragraphs": [
            "山乡山多田种稀，年丰健妇犹啼饥。",
            "今年禾黍秋旱死，不有下涧民枯鱼。",
            "颇闻水乡诸郡熟，一饱可令余郡足。",
            "江船下米无头由，商人嗷嗷坐穷蹙。",
            "长年抱膝指屡弹，时节自好官司难。",
            "古来邻国忍为壑，何乃境内成触蛮。",
            "我闻斯言真的当，无人为彻九天上。",
            "禁江徒尔厄吾民，海舶有时关节放。"
        ],
        "notes": "",
        "id": "fcdef07e97412e510b792848d9397736"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "小甆瓶",
        "preface": "",
        "paragraphs": [
            "小甆瓶，形模端正玉色明。",
            "乌聊山边才百文，见者叹赏不容声。",
            "乃知物无贱与贵，要在制作何如耳。",
            "轮囷如瓠不脱俗，虽玉万镒吾何取。",
            "王正二日闻斯言，欣然为赋甆瓶篇。",
            "浊世愦愦随风旋，跖不夷谋吁可怜。",
            "百年气节一朝捐，身落粪壤心窬穿。",
            "岂不见齐田鲁季势薰天，万世之下箪瓢贤。",
            "熊也勉旃然不然。"
        ],
        "notes": "",
        "id": "312a86c7f7ed858074948c0be15c057f"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "留仲谦",
        "preface": "",
        "paragraphs": [
            "二十年前旧诗友，子居仲谦真耐久。",
            "少时怀抱易过逢，老去云林难聚首。",
            "去年广塾得子居，论心岂但相煦濡。",
            "咫尺仲谦招不得，有园日涉将毋娱。",
            "风吹原头动春色，招携肯为山翁出。",
            "恰恰子居来日来，岿然暮展遥天碧。"
        ],
        "notes": "",
        "id": "e342b52f0ec5d1779445264f362a6545"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "读书灯",
        "preface": "",
        "paragraphs": [
            "读书灯，明暳暳，溪堂故人亲送似。",
            "历落平生未见书，与汝间关几半世。",
            "几年来，味无味，并与青编共捐弃。",
            "半身沦落浙江𣸣，壁角破圈尘没鼻。",
            "新春忽尔思起废，顷刻工夫依前具。",
            "提入山翁结草庐，永夜虚窗照天地。",
            "圣教衰，异端炽，千古冥行士何事。",
            "人人有此大光明，埋没荒唐渺漫处。",
            "象山翁，天启秘，嫡嗣慈湖更超诣。",
            "陋儒俗学破沉疴，暗室迷途逢宝炬。",
            "读书灯，明一切，不是山翁爱文字。",
            "逢人若问伏羲前，灯下齁齁方瞌睡。"
        ],
        "notes": "",
        "id": "e77419874ffb23c2a4161e1e2caf639f"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "庚辰录譬如结款他日打断得了方成一段公案耳子居命时润色此殆谦词敬赓韵以谢",
        "preface": "",
        "paragraphs": [
            "万马一隙争匆匆，回头祇是人心同。",
            "百圣妙旨本无语，的的末在诗句工。",
            "我生賸愧晚知学，可把芜词污新作。",
            "玄冬深夜君试听，万窍号风皆木铎。"
        ],
        "notes": "",
        "id": "32591f9a02c5fccbe4e0200cf634b13d"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "赠日者",
        "preface": "",
        "paragraphs": [
            "世上痴儿爱官职，买山不作千金惜。",
            "乌囊费尽铁鞋穿，近在方寸人不识。",
            "公卿将相无时无，安得生贤为楷模。",
            "嵩岳降神尼毓圣，此倘有地君其图。"
        ],
        "notes": "",
        "id": "d8e7c587995b4b58a18076aeecdac3bb"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "示槱默  其一",
        "preface": "",
        "paragraphs": [
            "男儿头上三尺纱，不比脚缠三尺帛。",
            "桑弧蓬矢射天地，堕地已展青云翮。",
            "四海九州多胜流，不出户庭空白头。",
            "有识难与俗同调，非才何必缘远游。",
            "岂不见赤骥摇足日千里，何烦挥策苦鞭摇。",
            "目前㹠犬奚尔为，逐逐一饱糠籺肥。"
        ],
        "notes": "",
        "id": "693bc1a161d10db028a8a9cbba942dd3"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "示槱默  其二",
        "preface": "",
        "paragraphs": [
            "飞蛾恋逐眼前光，身殒膏火空茫茫。",
            "蛆蝇变化出复没，生死不离污秽场。",
            "求之有道得有命，可把枯荣乱邪正。",
            "进德修业当及时，去去光阴难语进。",
            "汝为君子无腼颜，啜菽饮水尽亲欢。",
            "不然正使位一品，九地含羞吾得瞑。"
        ],
        "notes": "",
        "id": "1f3a362137eb31e9e91c3d9b5cac0d98"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "渔浦夜雪怀季敭",
        "preface": "",
        "paragraphs": [
            "季敭欲我来山阴，季思欲我归严陵。",
            "严陵山阴两无住，来去于我如浮云。",
            "飞雪漫漫浙江暮，朔风吹船渔浦渡。",
            "咫尺不到兴有余，底须夜出山阴路。",
            "东华尘土缁人衣，顾瞻禹穴何巍巍。",
            "克艰一言万世师，季敭季敭何时归。"
        ],
        "notes": "",
        "id": "098e3bd335683fd18e974fecc4944471"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "端忞疲于哺蚕老妇悯而饷之余作古调以赞之",
        "preface": "",
        "paragraphs": [
            "族孙买叶中山归，恻然闻之矜尔疲。",
            "长腰豚蹄亟送似，未暇问到而蚕饥。",
            "此时此念难藏假，廐焚退朝遑恤马。",
            "马非不爱爱我人，用违其才终土苴。",
            "试问母今蚕几筐，间关未必能补疮。",
            "我亦有蚕非条桑，他日天机云锦裳。"
        ],
        "notes": "",
        "id": "058d571efe59b3b0eee51289f5e42c96"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "杰姪所居之前旧无竹二月中忽出筀笋一根特立可爱为赋长句",
        "preface": "",
        "paragraphs": [
            "旧闻四月筀，不闻二月萌。",
            "箨龙忽当门，头角何峥嵘。",
            "朅来此地荒秽耳，远隔长林不相倚。",
            "群穉犹埋粪壤中，挺然剑拔参天起。",
            "人云瑞应非偶然，妙不可诘那可言。",
            "孰前孰后孰为瑞，孰识此根天地先。",
            "祇今孤秀骇众目，半脱锦绷耸新绿。",
            "善守勿令风雨摧，他年满地皆修竹。"
        ],
        "notes": "",
        "id": "f2a49c29c454c47a358d779c51a3e922"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "杰姪有万事分已定二诗信笔成和",
        "preface": "",
        "paragraphs": [
            "万事分已定，胡为但戚戚。",
            "不为麟凤为虺蛇，不种芝兰种荆棘。",
            "芝兰有余香，麟凤为世祥。",
            "荆棘动成碍，虺蛇终自伤。"
        ],
        "notes": "",
        "id": "636b7725b4b378787ca9540723e26d68"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "穉女谈命有感",
        "preface": "",
        "paragraphs": [
            "韩将军出金鎗班，调官挈家来西山。",
            "嗟哉厉鬼不汝贷，一妻二女何间关。",
            "失身醉仙漫糊口，不知命落醉仙手。",
            "娇少年才十二三，敲金便着红尘走。",
            "忆昔干戈多乱离，草间公卿儿女啼。",
            "但愿吾皇有道守四夷，未消琐琐且为将军悲。"
        ],
        "notes": "",
        "id": "6edd7b94a4afbc426f8b89db9eff8b9a"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "题方大夫家训",
        "preface": "",
        "paragraphs": [
            "中兴天子方御戎，长城万里张魏公。",
            "此时此家尽好武，抵掌一呼来幕中。",
            "幕中群雄肝胆烈，指顾关河日弹铗。",
            "若为岁晚归课儿，只说读书兴农业。",
            "定知万事俱弗如，岂直鎗剑输毛锥。",
            "君不见二十七年耕草庐，出师一表汗青书。"
        ],
        "notes": "",
        "id": "58ecb8377d9ad7646379cd3338116eaa"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "用守之盟七友歌韵示诸子",
        "preface": "",
        "paragraphs": [
            "学兵须学兵无敌，学医须学医无疾。",
            "学诗须学诗无邪，绝义世间非浪出。",
            "长虹贯日天与力，枯肠正好耕六籍。",
            "舞雩千载咏而归，小技文章那可屈。",
            "蜀阜家风日日奇，万竹深园暮天碧。",
            "朱丝好鸟共幽哢，迭奏黄钟与无射。",
            "儿曹作计终自爱，莫把榆枋碍云翼。",
            "康节有言良足珍，衣到弊时多虮虱。"
        ],
        "notes": "",
        "id": "fc61135fbc4fce2d523da2b1992da82c"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "喜诸子所和诗盟歌俱有可采再用韵见意",
        "preface": "",
        "paragraphs": [
            "蛮触封疆日勍敌，金丹不疗膏肓疾。",
            "抖擞风埃发诗骨，参差头角崭然出。",
            "老夫所志在大雅，诸子政须勤帝籍。",
            "三叹变风我心恻，箾韶忍受淫哇屈。",
            "岂不见渭川千亩拂云长，前日手栽数寸碧。",
            "苟得其养终巨世，勿玩流光生厌射。",
            "世间浅者无远识，如兽系足鸟摧翼。",
            "伯乐眼空冀北群，汤鼎坐吊淮南虱。"
        ],
        "notes": "",
        "id": "39ac7ef7f05e7b0106feec1167267609"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "用樵姪渔舟韵",
        "preface": "",
        "paragraphs": [
            "乐天知命吾何求，粗缯大布心休休。",
            "小山松桂岁寒友，一日不见如三秋。",
            "白云岩上飞相逐，白云岩前一窗足。",
            "秋花未落春花开，办得工夫惊宠辱。",
            "长安贵人争轻肥，高桅大柁去复来。",
            "岂不见渔子好生涯，受用不尽一瓜皮，炙手可热渠得知。"
        ],
        "notes": "",
        "id": "3ef9c2c22e0accbbde7e50c6f29cda3d"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "中秋约子温兄子山弟小酌一展寿庆两大字赋长句",
        "preface": "",
        "paragraphs": [
            "前年齐山得寿字，体势端方嵩岳峙。",
            "今年包帚书庆图，更觉龙骧而虎踞。",
            "今我幸为尧舜民，贤者送似生精神。",
            "寿匪自天实由我，庆果何物宁缘人。",
            "西风缥缈中秋节，满院岩花香正冽。",
            "团𪢮兄弟小持觞，二字一展相娱悦。",
            "安得突兀起高堂，名以寿庆当中央。",
            "吾三人者和且康，年年此日岩花香。"
        ],
        "notes": "",
        "id": "505b9b987d742fa79bdeb5b50d908100"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "袁尚右座中王屯田出与可竹甚奇归成古调",
        "preface": "",
        "paragraphs": [
            "郎星聚头金地麓，十月夜堂春昱昱。",
            "屯田博古到名画，座上忽展牛腰束。",
            "我生不识须菩提，薛鹤杨梅姑置之。",
            "寒梢八幅奇更伟，上有巴中与可题。",
            "苍蛟滑走石诘曲，铁钩怒扫联蛇腹。",
            "欹风洒雨清逼人，恍疑身在筼筜谷。",
            "十寻双干剑拔雄，笔力有尽意无穷。",
            "冥冥上与风霆会，拭目变化洪陂龙。",
            "长忆东坡一转语，与可德人非画史。",
            "轮囷写出岁寒心，政要诸公相料理。"
        ],
        "notes": "",
        "id": "429258d3bcdd45dc4c067e315d839839"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "五日晨兴说既济彖殊惬因成古调",
        "preface": "",
        "paragraphs": [
            "端平元年初复古，懽喜群生脱危阻。",
            "蚕香麦熟喧里闾，蒲糁艾花照樽俎。",
            "我本宜俗俗不宜，未学痴儿□蝇虎。",
            "朝来一撤既济户，此时欣然对端午。"
        ],
        "notes": "",
        "id": "105ea2d856f810b77df167b16b436235"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "三月五日复雨霰",
        "preface": "",
        "paragraphs": [
            "三月二日霰且雷，明日漫天白皑皑。",
            "阴云聚散才信宿，冰珠更复漫天来。",
            "我不忧千花万花枝压折，亦不忧千山万山石冻裂。",
            "麦如马尾桑如钱，岁饥岁寒繄尔雪。",
            "一冬望尔胡不然，此日何日能狂颠。",
            "亟呼巽二扫落滕六魄，放出高高万里东皇天。"
        ],
        "notes": "",
        "id": "da252024bd29b2ddf2bd4accd13635da"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "合溪夜归呈诸大夫",
        "preface": "",
        "paragraphs": [
            "前日合溪能多诗，此日合溪何以为。",
            "是中真趣渠未知，无声之诗诗更奇。",
            "溪山渊渊鱼自跃，溪树阴阴禽自乐。",
            "野航日暮载牛归，陇麦已秋蚕上箔。",
            "此时觞酒溪亭空，吾与鱼鸟皆春风。",
            "安得四海车书同，春风浩浩游其中。"
        ],
        "notes": "",
        "id": "96ef6c70f8cfc2c66fa975d7a4f360f7"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "管湖马上",
        "preface": "",
        "paragraphs": [
            "去年跨马西湖曲，画船歌管声相逐。",
            "诸友联辔俱绝俗，敲镫微吟山水绿。",
            "今年跨马管家湖，山花欲动山禽呼。",
            "安得诸友复联辔，如许野趣苏堤无。",
            "野趣野翁心自可，未必行人总宜我。",
            "尔不宜我柰尔何，春风满袖谁当歌。"
        ],
        "notes": "",
        "id": "32a8a37338cee08568f1dff64c22fcee"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "借亭观鱼",
        "preface": "",
        "paragraphs": [
            "春日春风衣杲杲，海棠未老春正好。",
            "与客行过借亭西，平沙步步生芳草。",
            "空潭爱日透底明，游鱼如散空中霙。",
            "徘徊欲坐去未忍，却恨借亭犹假名。",
            "有名无亭真是假，是假是真俱土苴。",
            "去年今日苏公堤，玉勒雕鞍相家马。"
        ],
        "notes": "",
        "id": "0f8033c38a0a620cb194e2439fdb8c3c"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "闻里中蚕饥不肯食山桑成长句",
        "preface": "",
        "paragraphs": [
            "往年蚕老苦乏食，采遍山桑无处觅。",
            "救饥恨不到口头，略无拣择和枝吃。",
            "今年叶亦未为荒，稍罗粉米寻山桑。",
            "掉头不肯吃，大似向来藜藿肠。",
            "山中连遭岁事恶，饿羸颠倒填沟壑。",
            "草根拔尽不能充，往往珍羞视藜藿。",
            "屈指于今能几时，日前仅饱非有余。",
            "问着只要青秆米，薄贱粟麦如沙泥。",
            "马鸣不应也时样，学尔愚氓恶情状。",
            "天公嗔尔警尔深，饱时忘却饥时心。"
        ],
        "notes": "",
        "id": "f18d6d52d1218a6a16f9f9960a875b5b"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "有送大本渊明菊者成长句",
        "preface": "",
        "paragraphs": [
            "丹叶萧萧秋肃肃，有人来献渊明菊。",
            "渊明千古自高风，岁岁寒花照空谷。",
            "金钿圆簇玉葳蕤，怳然彭泽归来时。",
            "归来可是知几早，不肯为米归犹迟。",
            "老夫家住深山里，彭泽知它在何许。",
            "本不曾出不须归，冷面相看但欢喜。",
            "况此妙绝难可名，不识何者为渊明。",
            "与客遶花行复坐，一声幽鸟花前过。"
        ],
        "notes": "",
        "id": "e9d622f4981c046d79654ebe1b2fde79"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "九月朔示二小姪孙",
        "preface": "",
        "paragraphs": [
            "有客踵我门，喜我得男孙。",
            "得男人所喜，为男岂不尊。",
            "桑弧蓬矢射天地，堕地已作四方志。",
            "世上纷纷空白头，直须了却男儿事。"
        ],
        "notes": "",
        "id": "d0070cc7907c4bd8ba02ae90e8c8d5fc"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "采芝歌",
        "preface": "",
        "paragraphs": [
            "岩花开兮香满堂，秋旻杲杲兮秋风长。",
            "采芝一曲兮何荒唐，为秦而遁兮出为子房。",
            "天下有道兮登姚皇，共鲧斥兮夔龙骧。",
            "山中人兮乐时康，采芝采芝兮无褰我裳。"
        ],
        "notes": "",
        "id": "c3d3642c75cf2f58b553d833101d1877"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "市桥间竹鸡声",
        "preface": "",
        "paragraphs": [
            "泥滑滑，向谁语，山南山北幽林里。",
            "一朝笼入閙廛中，犹自千声万声不知止。",
            "尔勿呼，人憎汝。"
        ],
        "notes": "",
        "id": "c7540e17e1d307ebe6aed3032d3cc89a"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "宜楼晚望",
        "preface": "",
        "paragraphs": [
            "宜楼望芝山，浅浅平林出。",
            "芝山望宜楼，隠隠苍龙脊。",
            "楼中妙景山不知，山外有山楼不宜。",
            "老眼西风没疆界，一时倾入囊中诗。"
        ],
        "notes": "",
        "id": "c880cee79fb3e14e516a5aad665ea9d9"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "偶成",
        "preface": "",
        "paragraphs": [
            "醯鸡瓮藏眼，鼹鼠河满腹。",
            "啄木头铿敲，蜗牛角出缩。",
            "君不见浩浩无边春，出门面面皆交亲。",
            "未到地灵地，安知人杰人。"
        ],
        "notes": "",
        "id": "c5cc0fc5cf6cee08be524ab4d48687cc"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "横途归路",
        "preface": "",
        "paragraphs": [
            "山花荣，山禽鸣，绿杨碧涧声泠泠。",
            "此时山翁寻故人，笋舆伊轧兮度密穿青，且行且止兮草软沙平。",
            "溪云山雨相送迎，冲口而出我诗成。"
        ],
        "notes": "",
        "id": "8d5119558414e16c55225501eb28bd0a"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "千古吟",
        "preface": "",
        "paragraphs": [
            "日杲杲兮风叶翩翩，饥我禾黍兮渴饮涧泉。",
            "伏羲非画孔非编，非有秘旨天外传。",
            "小黠大痴亦何苦，汗牛充栋终不补。",
            "晴窗白发一事无，独抱遗经吊千古。"
        ],
        "notes": "",
        "id": "62d5135792b5cb6191529687d66d43bf"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "清快吟",
        "preface": "",
        "paragraphs": [
            "清似秋岩琴上月，快如春峡棹前波。",
            "三间茅屋埋头坐，一榻薰风信口歌。"
        ],
        "notes": "",
        "id": "f483330782e6984bbbf7eeb4e1adcc82"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "岿然亭",
        "preface": "",
        "paragraphs": [
            "西山紫翠入层霄，老木尘风万窍号。",
            "会得此时亭上意，巍然非下亦非高。"
        ],
        "notes": "",
        "id": "fbcf3477337e297dcacc679824d71a75"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "登蜀阜",
        "preface": "",
        "paragraphs": [
            "满林春鸟语高低，新绿阴阴分外宜。",
            "山隠此时无一事，诸儿齐诵老夫诗。"
        ],
        "notes": "",
        "id": "f0c5f7bed99e80550dec16359b0eabd2"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "龟石  其一",
        "preface": "",
        "paragraphs": [
            "溅浪翻波湿不晴，滩头龟石几千春。",
            "浮屠漫演无生法，谁是庵中不死人。"
        ],
        "notes": "",
        "id": "239bd96f261ba3269a6a3ad5c8d9cb94"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "龟石  其二",
        "preface": "",
        "paragraphs": [
            "穹龟波暖锦江晴，不逐波流不计春。",
            "报吉报凶空火厄，可怜枯骨要灵人。"
        ],
        "notes": "",
        "id": "58a27b8ce32cbce0d61b7cf297c083fd"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "新亭落成",
        "preface": "",
        "paragraphs": [
            "峭壁擎空不偶然，自从开辟我周旋。",
            "放开西北三边地，托起东南一片天。",
            "得句谩酬康节韵，知音未断伯牙弦。",
            "太平风蕗真堪老，不属枯禅不属仙。"
        ],
        "notes": "",
        "id": "eb6ca4b354544eb2af497dcbe35f56fc"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "高斋晚步",
        "preface": "",
        "paragraphs": [
            "上有鹰鹯下网罗，千重云水万重波。",
            "安之若命心无慊，知者其天尔奈何。",
            "面面好山清净供，声声幽鸟太平歌。",
            "凭谁寄语乔丞相，尽觉门中受用多。"
        ],
        "notes": "",
        "id": "61c65623b1dc1e28661284afda07617b"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "武昌澄道寺前溪上观鱼",
        "preface": "",
        "paragraphs": [
            "山溪清彻底，映日浮修鳞。",
            "人间汤鼎烹，见此一掬春。",
            "倚杖为欣然，长淮浩无垠。",
            "寄语溪上翁，可以观吾仁。"
        ],
        "notes": "",
        "id": "ee07aa2aa8d02391d1c079c0e4f31beb"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "晚霁",
        "preface": "",
        "paragraphs": [
            "斑驳天穿漏，惊奔浪叠空。",
            "山留宿雨碧，云受夕阳红。",
            "蚕麦关时务，鶑花怯老翁。",
            "乾坤方寸地，今古一丝风。"
        ],
        "notes": "",
        "id": "441e35350df5d754d91b3c9d3984dd14"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "晚步即事",
        "preface": "",
        "paragraphs": [
            "晚行丛竹下，群雀忽惊飞。",
            "一笑为回首，拈花上翠微。"
        ],
        "notes": "",
        "id": "2545a20039516e05f5c76e201f55279b"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "与客步月坐涧中石上",
        "preface": "",
        "paragraphs": [
            "林遍山深一罅天，临流趺坐月娟娟。",
            "此时妙音谁能领，绕石琅琅走涧泉。"
        ],
        "notes": "",
        "id": "974cd1e784dce78238cc87e711d7186b"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "十六渡",
        "preface": "",
        "paragraphs": [
            "颇闻十六渡，客子良间关。",
            "一雨落涧谷，湍气怒潺潺。",
            "我来属秋晚，霜叶初斓斑。",
            "窈窕行竹舆，鸣禽相与闲。",
            "复岭互交锁，浅濑随回湾。",
            "路断一罅通，石磴危跻攀。",
            "时见荷锄者，行歌语蛮蛮。",
            "采山有薇蕨，结庐有茅菅。",
            "安知避世人，不曾巢其间。",
            "何时一枝筇，溯流到黄山。",
            "桃源事荒怪，谁谓非人寰。"
        ],
        "notes": "",
        "id": "333406b36aa1e2a8171366217cc1a653"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "蜀阜精庐无风自凉方欣然出户见竹鸡将雏砌外",
        "preface": "",
        "paragraphs": [
            "薝卜浄如洗，苍筤清且深。",
            "依岩自幽润，况无日影侵。",
            "亭午一升阶，忽若投凌阴。",
            "凉气飒以入，肃肃生衣襟。",
            "大火浮炎埃，虚堂抱云林。",
            "安得冰霜颜，听我山中吟。",
            "盘桓去未忍，砌外行山禽。",
            "一母将四雏，出没丛草阴。",
            "我非有驯德，渠自无机心。",
            "欣然归北窗，载弄南风琴。"
        ],
        "notes": "",
        "id": "44568c90646f97e5895ee6e9e58a8721"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "新晴",
        "preface": "",
        "paragraphs": [
            "宿云穿日薄，商略作新晴。",
            "燕子先期社，海棠今日春。",
            "溪山双白鬓，天地一闲身。",
            "无语东风里，飞花乱扑人。"
        ],
        "notes": "",
        "id": "5a2bcf4d5d9257efb5b6d9467470ed80"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "安素午睡",
        "preface": "",
        "paragraphs": [
            "禾黍秋相近，溪山日自长。",
            "午窗千嶂雨，幽梦一帘香。"
        ],
        "notes": "",
        "id": "10528b56b999b7d7dcbefe48463eb30f"
    },
    {
        "author": "钱时",
        "dynasty": "宋",
        "type": "诗",
        "rhythmic": "",
        "title": "溪南遇雨",
        "preface": "",
        "paragraphs": [
            "溪风飒飒雨霏霏，秋满苹汀独步归。",
            "丹噀园林棠叶老，锦缠篱落豆花肥。",
            "眼前风景依然在，个里光阴得者稀。",
            "忆著岁寒云壑上，山禽对雨傍人飞。"
        ],
        "notes": "",
        "id": "92d736763f0fcf3ba56cc5e16c7089d6"
    }
]